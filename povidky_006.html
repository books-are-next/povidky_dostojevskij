<!DOCTYPE html>
<html lang="en">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Povídky</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Fjodor Michajlovič Dostojevskij: Povídky">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Povídky">
    <meta property="og:title" content="Povídky">
    <meta property="og:type" content="book">
    <meta property="og:book:author" content="Fjodor Michajlovič Dostojevskij">
    <meta property="twitter:title" content="Fjodor Michajlovič Dostojevskij: Povídky">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./povidky_005.html">
    <link rel="next" href="./povidky_007.html">
    <meta name="nb-order" content="2">
    <link rel="self" href="povidky_006.html">
    <meta name="nb-identifier" content="dostojevskij-povidky-8631220">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="9508" data-nb-chars="58235">
    <nav role="doc-toc">
      <ul class="plain section">
        <li><a href="povidky_005.html">BYTNÁ</a>
          <ul>
            <li><a href="povidky_006.html">ČÁST PRVNÍ</a></li>
            <li><a href="povidky_007.html">ČÁST DRUHÁ</a></li>
          </ul>
        </li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Title</a></li>
            <li><a href="./povidky_005.html#chapter-end" rel="prev">← Previous chapter</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="2" data-nb-chars="10"><span class="idea" data-nb-ref-number="1" id="idea1" data-nb-words="2" data-nb-chars="10">ČÁST PRVNÍ</span></p>
          <p class="chunk" data-nb-ref-number="3" data-nb-words="1" data-nb-chars="1"><span class="idea" data-nb-ref-number="2" id="idea2" data-nb-words="1" data-nb-chars="1">1</span></p>
          <p class="chunk" data-nb-ref-number="4" data-nb-words="106" data-nb-chars="673"><span class="idea" data-nb-ref-number="3" id="idea3" data-nb-words="106" data-nb-chars="673">Ordynov se&nbsp;konečně rozhodl, že&nbsp;se&nbsp;přestěhuje. Jeho bytná, chudá letitá vdova po&nbsp;úředníkovi, u&nbsp;které bydlel v&nbsp;podnájmu, z&nbsp;nepředvídaných důvodů odjela z&nbsp;Petrohradu kamsi do&nbsp;zapadlého venkovského kouta k&nbsp;příbuzným a&nbsp;ani nečekala na&nbsp;prvního, kdy končil pronájem. Mladý muž trávil poslední dny před stěhováním, s&nbsp;lítostí myslel na&nbsp;svůj dosavadní koutek a&nbsp;litoval, že&nbsp;ho&nbsp;musí opustit: byl chudý a&nbsp;bydlení drahé. Hned příští den po&nbsp;odjezdu bytné si&nbsp;nasadil čepici a&nbsp;vydal se&nbsp;na&nbsp;pouť petrohradskými uličkami, prohlížel všecky vývěsky připíchnuté na&nbsp;vratech a&nbsp;vybíral si&nbsp;ze&nbsp;zčernalých zalidněných domů solidnější, kde by&nbsp;se&nbsp;dal najít u&nbsp;nějakých chudých nájemníků požadovaný útulek.</span></p>
          <p class="chunk" data-nb-ref-number="5" data-nb-words="110" data-nb-chars="724"><span class="idea" data-nb-ref-number="4" id="idea4" data-nb-words="110" data-nb-chars="724">Pátral už&nbsp;dlouho a&nbsp;usilovně, ale brzy ho&nbsp;ovládly skoro neznámé pocity. Zprvu roztržitě a&nbsp;letmo, později pozorně a&nbsp;nakonec zvědavě se&nbsp;rozhlížel kolem. Dav, pouliční život, ruch, shon, nové předměty, nová situace, všecek ten všední život a&nbsp;každodenní starosti už&nbsp;dávno omrzely činorodého, věčně zaměstnaného Petrohraďana, který horlivě, ale po&nbsp;celý život neúspěšně shání prostředky, aby se&nbsp;mohl usadit a&nbsp;tiše sedět kdesi v&nbsp;tichém teplém hnízdě, vydobytém prací, potem a&nbsp;různými jinými způsoby. Všecka ta&nbsp;banální próza a&nbsp;nuda v&nbsp;Ordynovovi naopak probudila pocit skryté radosti. Bledé tváře mu&nbsp;zrůžověly, oči se&nbsp;zaleskly zdánlivě novou nadějí, dychtivě, zhluboka vdechoval chladný svěží vzduch a&nbsp;bylo mu&nbsp;najednou nezvykle lehce.</span></p>
          <p class="chunk" data-nb-ref-number="6" data-nb-words="197" data-nb-chars="1240"><span class="idea" data-nb-ref-number="5" id="idea5" data-nb-words="197" data-nb-chars="1240">Odjakživa žil nenápadně a&nbsp;zcela osaměle. Před třemi lety, kdy získal akademický titul a&nbsp;stal se&nbsp;poměrně svobodný, zašel k&nbsp;jednomu starci, kterého dosud znal jen z&nbsp;doslechu, a&nbsp;dlouho čekal, až&nbsp;se&nbsp;olivrejovaný komorník uvolil podruhé ho&nbsp;ohlásit. Nakonec vstoupil do&nbsp;vysokého, tmavého, prázdného, krajně nudného salonu, jaké bývají ve&nbsp;starobylých rodinných panských domech, které přežily svou dobu, a&nbsp;zahlédl starce, ověšeného řády a&nbsp;ozdobeného šedinami, otcova přítele, kolegu a&nbsp;svého poručníka. Stařec mu&nbsp;vtiskl do&nbsp;ruky nějaké peníze. Jak se&nbsp;ukázalo, byl to&nbsp;nepatrný obnos, pozůstatek dědictví po&nbsp;pradědovi, prodaného v&nbsp;dražbě. Ordynov lhostejně přijal peníze, úklonou se&nbsp;navždycky rozloučil se&nbsp;svým poručníkem a&nbsp;vyšel na&nbsp;ulici. Byl podzimní, studený, pochmurný večer. Mladík upadl do&nbsp;zádumčivosti a&nbsp;srdce mu&nbsp;sevřel jakýsi podvědomý smutek. Oči mu&nbsp;jen hořely a&nbsp;celý se&nbsp;chvěl&nbsp;– střídavě ho&nbsp;spalovala horečka a&nbsp;roztřásala zimnice. Cestou si&nbsp;spočítal, že&nbsp;se&nbsp;svými finančními prostředky může dva, tři a&nbsp;možná i&nbsp;čtyři roky vyjít, jestliže se&nbsp;hodně uskrovní. Smrklo se&nbsp;a&nbsp;poprchávalo. Najal si&nbsp;první pokoj, který se&nbsp;mu&nbsp;naskytl, a&nbsp;za hodinu se&nbsp;přestěhoval. Jako by&nbsp;se&nbsp;zavřel do&nbsp;kláštera, odřekl se&nbsp;světa. Za&nbsp;dva roky se&nbsp;z&nbsp;něho stal dokonalý podivín.</span></p>
          <p class="chunk" data-nb-ref-number="7" data-nb-words="170" data-nb-chars="1040"><span class="idea" data-nb-ref-number="6" id="idea6" data-nb-words="170" data-nb-chars="1040">Zpodivínštěl, ale sám to&nbsp;nepozoroval. Prozatím ho&nbsp;ani ve&nbsp;snu nenapadlo, že&nbsp;existuje jiný život, hlučný, bouřlivý, vzrušující, věčně proměnlivý, věčně lákavý a&nbsp;že mu&nbsp;dřív či&nbsp;později neunikne. Slýchal o&nbsp;něm, ale neznal ho&nbsp;a&nbsp;nehledal. Od&nbsp;dětství se&nbsp;jeho život lišil od&nbsp;jiných a&nbsp;nyní se&nbsp;ta&nbsp;odlišnost projevila. Stravovala ho&nbsp;ta&nbsp;nejsilnější, nejnenasytnější vášeň, která celý život člověka vysává a&nbsp;nedovoluje takovým, jako je&nbsp;on, věnovat se&nbsp;nějaké praktické činnosti. Tou vášní byla věda. Ujídala mu&nbsp;mládí, pozvolna omamným jedem otravovala noční klid, připravovala ho&nbsp;o&nbsp;zdravou stravu a&nbsp;svěží vzduch; toho se&nbsp;nikdy nedostávalo v&nbsp;jeho špatně větraném kamrlíku, ale on&nbsp;v&nbsp;zajetí své vášně nic z&nbsp;toho nevnímal. Byl mladý a&nbsp;prozatím nic víc nežádal. Ta&nbsp;vášeň zavinila, že&nbsp;byl nezpůsobilý pro praktický život jako nemluvně a&nbsp;nedokázal donutit jiné dobré lidi, aby se&nbsp;v&nbsp;případě potřeby uskrovnili, a&nbsp;vydobýt si&nbsp;mezi nimi alespoň kousek místa. Věda byla pro ty, kdo v&nbsp;tom uměli chodit, cenný kapitál, zatímco jeho vášeň byla zbraň namířená proti němu.</span></p>
          <p class="chunk" data-nb-ref-number="8" data-nb-words="148" data-nb-chars="922"><span class="idea" data-nb-ref-number="7" id="idea7" data-nb-words="148" data-nb-chars="922">Spíš touha než logické důvody ho&nbsp;vedla ke&nbsp;studiu a&nbsp;vědění. Obdobně chápal každou jinou, dokonce i&nbsp;tu nejbezvýznamnější činnost, která ho&nbsp;dosud zaměstnávala. Už&nbsp;od&nbsp;dětství byl známý jako samotář a&nbsp;vůbec se&nbsp;nepodobal svým vrstevníkům. Rodiče nepoznal: pro svou zvláštní samotářskou povahu snášel lecjakou hrubost a&nbsp;bezohlednost a&nbsp;postupně se&nbsp;z&nbsp;něho stal opravdický samotář a&nbsp;kakabus k&nbsp;pohledání. Jeho osamělé aktivity postrádaly dokonce i&nbsp;teď řád a&nbsp;systém; nešlo o&nbsp;nic jiného než o&nbsp;první vzplanutí, žár, nadšení umělce. Sám si&nbsp;vytvořil systém, který se&nbsp;léty přežil, a&nbsp;v&nbsp;jeho nitru se&nbsp;pozvolna rodil dosud nejasný, neurčitý, ale kouzelně radostný obraz myšlenky, vtělené do&nbsp;nové jasné formy, a&nbsp;ta si&nbsp;bolestně razila cestu z&nbsp;jeho duše. Doposud nesměle pociťoval její originalitu, pravdivost a&nbsp;svébytnost, tvůrčí schopnost se&nbsp;v&nbsp;něm formovala a&nbsp;sílila, ale tvůrčí akt byl ještě možná na&nbsp;hony vzdálený a&nbsp;třeba i&nbsp;neuskutečnitelný.</span></p>
          <p class="chunk" data-nb-ref-number="9" data-nb-words="105" data-nb-chars="665"><span class="idea" data-nb-ref-number="8" id="idea8" data-nb-words="105" data-nb-chars="665">Teď chodil ulicemi jako cizinec, jako poustevník, který náhle vyjde ze&nbsp;své tiché pustiny a&nbsp;zavítá do&nbsp;hlučného rušného města. Všecko mu&nbsp;připadalo nové a&nbsp;zvláštní. Jenomže byl natolik vzdálen zdejšímu světu, který kypěl a&nbsp;hřmotil kolem, že&nbsp;ho&nbsp;dokonce ani nenapadlo, aby se&nbsp;svému novému pocitu podivil, naopak se&nbsp;v&nbsp;něm rodila jakási opojná radost, jakou prožívá hladový, kterému po&nbsp;dlouhém půstu dají najíst a&nbsp;napít, ačkoliv tak bezvýznamná událost, jako je&nbsp;stěhování do&nbsp;nového bytu, mohla zmást a&nbsp;znepokojit každého obyvatele Petrohradu, dokonce i&nbsp;takového, jako byl Ordynov. Ale přitom až&nbsp;do&nbsp;dnešního dne neměl příležitost vypravit se&nbsp;do&nbsp;města za&nbsp;svými záležitostmi.</span></p>
          <p class="chunk" data-nb-ref-number="10" data-nb-words="13" data-nb-chars="81"><span class="idea" data-nb-ref-number="9" id="idea9" data-nb-words="13" data-nb-chars="81">Postupně přicházel na&nbsp;chuť toulkám ulicemi a&nbsp;civěl na&nbsp;všecko jako nějaký zevloun.</span></p>
          <p class="chunk" data-nb-ref-number="11" data-nb-words="337" data-nb-chars="2143"><span class="idea" data-nb-ref-number="10" id="idea10" data-nb-words="337" data-nb-chars="2143">Věrný svému zaměření četl v&nbsp;pestrém obraze, který se&nbsp;před ním rozestřel, mezi řádky jako v&nbsp;knize. Všecko ho&nbsp;překvapovalo, nenechal si&nbsp;ujít jediný dojem a&nbsp;kritickým zrakem sledoval tváře chodců, zkoumal okolí, zálibně se&nbsp;zaposlouchával do&nbsp;lidové řeči, jako by&nbsp;si&nbsp;ověřoval vlastní závěry, k&nbsp;nimž dospěl v&nbsp;tichu osamělých nocí. Co&nbsp;chvíli ho&nbsp;překvapila některá podrobnost a&nbsp;podnítila ho&nbsp;k&nbsp;novým úvahám: poprvé zalitoval, že&nbsp;se&nbsp;zaživa pohřbil ve&nbsp;své cele. Tady všecko plynulo rychleji a&nbsp;on sám cítil, jak se&nbsp;mu&nbsp;zrychluje puls, mozek, zatížený samotou a&nbsp;povzbuzovaný a&nbsp;povznášený výhradně jen usilovnou vypjatou činností, pracoval bystře, klidně a&nbsp;směle. Navíc Ordynov podvědomě zatoužil zařadit se&nbsp;do&nbsp;toho cizího světa, který doposud znal, nebo přesněji správně tušil instinktem umělce. Srdce se&nbsp;mu&nbsp;bezděčně rozbušilo steskem po&nbsp;lásce a&nbsp;soucitu. Pozorněji nahlížel do&nbsp;tváří kolemjdoucích, ale byly cizí, ustarané a&nbsp;zamyšlené… Jeho bezstarostnost se&nbsp;zvolna vytrácela; skutečnost ho&nbsp;drtila natolik, že&nbsp;se&nbsp;v&nbsp;něm mimoděk zahnízdila jakási uctivá bázeň. Unavoval ho&nbsp;nápor nových, neznámých dojmů jako nemocného, který poprvé vstal ze&nbsp;svého nemocničního lůžka a&nbsp;upadl, vyčerpaný oslnivým leskem vichřičného života, hlukem a&nbsp;pestrým davem, zmatený a&nbsp;omámený okolním ruchem. Najednou pocítil stesk. Bál se&nbsp;o&nbsp;celý svůj dosavadní život, práci a&nbsp;dokonce o&nbsp;budoucnost. Znepokojovala ho&nbsp;nová myšlenka. Napadlo ho, že&nbsp;celý život byl osamělý, nikdo ho&nbsp;neměl rád a&nbsp;ani jemu se&nbsp;nepoštěstilo někoho milovat. Někteří kolemjdoucí, se&nbsp;kterými zpočátku zapřádal hovor, na&nbsp;něho nevlídně, divně zahlíželi. Poznal, že&nbsp;ho&nbsp;považují za&nbsp;blázna nebo za&nbsp;svérázného podivína&nbsp;– ostatně to&nbsp;byla pravda. Vzpomněl si, že&nbsp;se&nbsp;všichni odjakživa cítili v&nbsp;jeho přítomnosti trapně a&nbsp;už v&nbsp;dětství se&nbsp;mu&nbsp;vyhýbali pro jeho zádumčivou a&nbsp;umíněnou povahu. Vybavil si, jak bylo pro něj těžké dát najevo soucit, ačkoliv mu&nbsp;nechyběl, ale postrádal zřetelnou morální rovnoprávnost s&nbsp;ostatními a&nbsp;to ho&nbsp;trápilo, když byl ještě malý chlapec a&nbsp;vůbec se&nbsp;nepodobal jiným dětem, svým vrstevníkům. Teď si&nbsp;to&nbsp;všecko připomněl a&nbsp;uvědomil, že&nbsp;vždycky, ať&nbsp;to&nbsp;bylo kdykoliv, ho&nbsp;všichni opouštěli a&nbsp;vyhýbali se&nbsp;mu.</span></p>
          <p class="chunk" data-nb-ref-number="12" data-nb-words="75" data-nb-chars="482"><span class="idea" data-nb-ref-number="11" id="idea11" data-nb-words="75" data-nb-chars="482">Nevědomky zašel až&nbsp;na&nbsp;druhý konec města. Jakžtakž poobědval v&nbsp;odlehlém hostinci a&nbsp;znovu se&nbsp;vydal do&nbsp;města. Prošel mnoho ulic a&nbsp;náměstí. Za&nbsp;nimi následovaly nekonečné žluté a&nbsp;šedé ohrady, namísto nákladných domů uviděl rozpadlé chatrče a&nbsp;zároveň obrovské tovární zrůdné začernalé i&nbsp;červené budovy s&nbsp;dlouhými komíny. Všude bylo liduprázdno, všecko vyhlíželo ponuře a&nbsp;nepřátelsky, alespoň se&nbsp;mu&nbsp;to&nbsp;zdálo. Už&nbsp;byl večer. Jednou dlouhou uličkou vyšel na&nbsp;náměstíčko, kde stál farní kostel.</span></p>
          <p class="chunk" data-nb-ref-number="13" data-nb-words="253" data-nb-chars="1673"><span class="idea" data-nb-ref-number="12" id="idea12" data-nb-words="253" data-nb-chars="1673">Roztržitě vstoupil dovnitř. Právě skončila bohoslužba a&nbsp;kostel byl skoro prázdný, jen u&nbsp;vchodu klečely dvě stařeny. Starý šedovlasý kněz zhasínal svíce. Paprsky zapadajícího slunce pronikaly úzkým oknem kupole, takže postranní loď tonula v&nbsp;záři světla, ale postupně dohasínaly: čím hustší tma se&nbsp;rozestřela pod chrámovou klenbou, tím jasněji místy zářily pozlacené ikony, osvětlené chvějivými záblesky lampiček a&nbsp;svíček. Ordynov se&nbsp;v&nbsp;návalu hlubokého znepokojivého stesku a&nbsp;jakéhosi potlačeného citu opřel o&nbsp;stěnu v&nbsp;nejtmavším koutě kostela a&nbsp;strnul v&nbsp;zapomnění. Vzpamatoval se, když se&nbsp;pod chrámovou klenbou rozlehly dvoje kroky. Zvedl hlavu a&nbsp;při pohledu na&nbsp;příchozí se&nbsp;ho&nbsp;zmocnila jakási nevýslovná zvědavost. Jeden byl stařec a&nbsp;druhá byla mladá žena. Vysoký statný stařec se&nbsp;držel zpříma, ale byl hubený a&nbsp;chorobně bledý. Na&nbsp;první pohled byste mohli hádat na&nbsp;kupce, který sem zavítal zdaleka. Měl na&nbsp;sobě dlouhý černý, zřejmě sváteční rozepnutý plášť s&nbsp;kožešinovou podšívkou. Pod ním bylo možno zahlédnout kabát s&nbsp;dlouhými šosy, pečlivě zapnutý odshora až&nbsp;dolů. Nahý krk měl nedbale ovázaný jasně červeným šátkem a&nbsp;v&nbsp;rukou svíral kožešinovou čepici. Dlouhý jemný stříbřitý vous mu&nbsp;spadal na&nbsp;prsa a&nbsp;pod hustým chmurným obočím svítily ohnivé, zimničně planoucí oči a&nbsp;ulpívaly na&nbsp;všem dlouhým, povýšeným pohledem. Žena, asi dvacetiletá, byla okouzlující. Měla na&nbsp;sobě bleděmodrý řasnatý kabátek s&nbsp;kožešinovou podšívkou a&nbsp;na hlavě bílý adasový šátek, uvázaný pod bradou. Šla, oči sklopené, a&nbsp;celou její postavu obestírala jakási důstojnost, zádumčivost, která se&nbsp;smutně zrcadlila v&nbsp;dětsky něžných, půvabných, jemných rysech. Ta&nbsp;nečekaná dvojice měla v&nbsp;sobě cosi zvláštního.</span></p>
          <p class="chunk" data-nb-ref-number="14" data-nb-words="90" data-nb-chars="551"><span class="idea" data-nb-ref-number="13" id="idea13" data-nb-words="90" data-nb-chars="551">Stařec se&nbsp;zastavil uprostřed kostela a&nbsp;pak se&nbsp;uklonil na&nbsp;všechny čtyři strany, přestože chrám byl liduprázdný; jeho průvodkyně ho&nbsp;následovala. Pak ji&nbsp;vzal za&nbsp;ruku a&nbsp;odvedl k&nbsp;velkému obrazu patronky chrámu&nbsp;– Bohorodičky, který zářil v&nbsp;záplavě světel na&nbsp;oltáři, jež se&nbsp;odrážela na&nbsp;říze Bohorodičky, hrající zlatem a&nbsp;drahokamy. Kněz, jediný, kdo zůstal v&nbsp;chrámu, se&nbsp;starci uctivě uklonil a&nbsp;ten odpověděl kývnutím hlavy. Žena sklesla před ikonou. Stařec uchopil cíp pokrývky, která visela u&nbsp;paty ikony, a&nbsp;zakryl jí&nbsp;hlavu: v&nbsp;kostele se&nbsp;rozlehl dušený pláč.</span></p>
          <p class="chunk" data-nb-ref-number="15" data-nb-words="95" data-nb-chars="580"><span class="idea" data-nb-ref-number="14" id="idea14" data-nb-words="95" data-nb-chars="580">Ordynov užasl nad tou obřadnou scénou a&nbsp;netrpělivě čekal, jak skončí. Po&nbsp;chvilce žena zvedla hlavu a&nbsp;jasné světlo lampičky ozářilo její tvář. Ordynov sebou škubl a&nbsp;postoupil o&nbsp;krok dopředu. Mezitím už&nbsp;žena podala starci půvabnou ruku a&nbsp;oba pomalu odcházeli. V&nbsp;jejích temně modrých očích s&nbsp;dlouhými, sklopenými řasami, které se&nbsp;vyjímaly na&nbsp;mléčném úbělu tváře, se&nbsp;objevily slzy a&nbsp;stékaly po&nbsp;zbledlých tvářích. Na&nbsp;rtech se&nbsp;jí&nbsp;kmitl úsměv, ale obličej prozrazoval stopy jakéhosi dětského strachu a&nbsp;tajemné hrůzy. Nesměle se&nbsp;tiskla k&nbsp;starci a&nbsp;bylo vidět, že&nbsp;se&nbsp;celá chvěje rozrušením.</span></p>
          <p class="chunk" data-nb-ref-number="16" data-nb-words="188" data-nb-chars="1193"><span class="idea" data-nb-ref-number="15" id="idea15" data-nb-words="188" data-nb-chars="1193">Ohromený Ordynov, bičovaný jakýmsi neznámým slastným neodbytným citem, spěšně vyšel za&nbsp;nimi a&nbsp;u&nbsp;vchodu jim zastoupil cestu. Stařec na&nbsp;něho přísně, nepřátelsky zašilhal a&nbsp;mladá žena mu&nbsp;věnovala roztržitý pohled, beze stopy zvědavosti, jako by&nbsp;ji&nbsp;zaměstnávalo něco zcela jiného. Ordynov se&nbsp;vydal za&nbsp;nimi, aniž věděl proč, a&nbsp;zpovzdáli je&nbsp;sledoval. Už&nbsp;se&nbsp;docela setmělo. Dvojice odbočila do&nbsp;široké špinavé ulice, plné dělníků, krupařských krámků a&nbsp;zájezdních hostinců, která vedla přímo k&nbsp;městské bráně a&nbsp;pak se&nbsp;stočila do&nbsp;úzké dlouhé uličky s&nbsp;ohradami po&nbsp;obou stranách. Ulička končila obrovskou zčernalou zdí velkého třípatrového domu s&nbsp;průchodem do&nbsp;jiné, také široké a&nbsp;rušné třídy. Už&nbsp;se&nbsp;blížili k&nbsp;domu, když se&nbsp;stařec otočil a&nbsp;netrpělivě pohlédl na&nbsp;Ordynova. Mladík se&nbsp;zarazil jako zasažený bleskem&nbsp;– jeho vlastní počínání mu&nbsp;připadalo podivné. Stařec se&nbsp;ohlédl podruhé, jako by&nbsp;se&nbsp;chtěl přesvědčit, zda jeho výhrůžka platila, a&nbsp;pak dvojice vešla úzkými vraty do&nbsp;dvora jakéhosi domu. Ordynov se&nbsp;vrátil. Měl prabídnou náladu, mrzel se&nbsp;na&nbsp;sebe, že&nbsp;zbytečně ztratil celý den, zbytečně se&nbsp;unavil a&nbsp;nakonec tak hloupě dopadl, protože přikládal prachobyčejné epizodě větší význam, než si&nbsp;zasluhovala.</span></p>
          <p class="chunk" data-nb-ref-number="17" data-nb-words="178" data-nb-chars="1086"><span class="idea" data-nb-ref-number="16" id="idea16" data-nb-words="178" data-nb-chars="1086">I&nbsp;když po&nbsp;ránu litoval své osamocenosti, instinktivně se&nbsp;vyhýbal všemu, co&nbsp;ho&nbsp;mohlo rozptýlit, překvapit a&nbsp;ohromit ve&nbsp;vnějším, nikoliv vnitřním tvůrčím světě. Smutně, kajícně se&nbsp;rozpomněl na&nbsp;svůj klidný kout a&nbsp;později ho&nbsp;přepadl stesk a&nbsp;myšlenka na&nbsp;nejisté postavení, na&nbsp;starosti, které ho&nbsp;čekají, a&nbsp;současně se&nbsp;ho&nbsp;dotklo, že&nbsp;se&nbsp;mohl zabývat něčím tak malicherným. Unavený, neschopný souvisle myslet, se&nbsp;už&nbsp;pozdě přiloudal ke&nbsp;svému bytu a&nbsp;s&nbsp;údivem si&nbsp;uvědomil, že&nbsp;málem minul dům, kde bydlel. Udivilo ho&nbsp;to, kroutil hlavou nad svou roztržitostí a&nbsp;připsal ji&nbsp;na&nbsp;vrub únavy; vyšel do&nbsp;schodů a&nbsp;ocitl se&nbsp;ve&nbsp;svém podkrovním kamrlíku. Zapálil svíčku a&nbsp;vzápětí si&nbsp;jasně vybavil obraz plačící ženy. Byl to&nbsp;natolik prudký, silný pocit, tak zálibně si&nbsp;v&nbsp;srdci hýčkal plaché rysy ženiny tváře, poznamenané záhadným dojetím hrůzou, zalité slzami roznícení nebo dětské kajícnosti, až&nbsp;se&nbsp;mu&nbsp;zatmělo v&nbsp;očích a&nbsp;všemi údy projel plamen. Jenže obraz brzy zmizel. Nadšení vystřídala úvaha, později lítost a&nbsp;nakonec jakási bezmocná zlost: ani se&nbsp;nesvlékl, zabalil se&nbsp;do&nbsp;pokrývky a&nbsp;oblečený sklesl na&nbsp;lůžko…</span></p>
          <p class="chunk" data-nb-ref-number="18" data-nb-words="380" data-nb-chars="2368"><span class="idea" data-nb-ref-number="17" id="idea17" data-nb-words="380" data-nb-chars="2368">Probudil se&nbsp;poměrně pozdě, podrážděný, zdrcený a&nbsp;bojácný, spěšně se&nbsp;dal do&nbsp;pořádku, skoro násilím se&nbsp;pokoušel myslet na&nbsp;svoje denní starosti a&nbsp;zamířil na&nbsp;opačnou stranu než včera. Konečně si&nbsp;našel útulek ve&nbsp;světnici chudého Němce, který se&nbsp;jmenoval Spies a&nbsp;žil s&nbsp;dcerou Tinchen. Když bytný dostal zálohu, pohotově strhl vývěsku přibitou na&nbsp;vratech domu a&nbsp;lákající zájemce, pochválil Ordynova za&nbsp;lásku k&nbsp;vědám a&nbsp;slíbil, že&nbsp;s&nbsp;ním bude horlivě studovat. Ordynov prohlásil, že&nbsp;se&nbsp;nastěhuje k&nbsp;večeru. Měl namířeno domů, ale rozmyslel si&nbsp;to&nbsp;a&nbsp;zabočil jinam. Vrátila se&nbsp;mu&nbsp;dobrá nálada a&nbsp;v&nbsp;duchu se&nbsp;usmíval vlastní zvědavosti. Byl do&nbsp;té&nbsp;míry netrpělivý, že&nbsp;mu&nbsp;cesta připadala neobyčejně dlouhá. Konečně došel ke&nbsp;kostelu, kam zavítal předešlý večer. Kněz právě sloužil mši. Ordynov si&nbsp;zvolil místo, odkud mohl přehlédnout téměř všecky zbožné farníky, kteří se&nbsp;modlili, ale ty, které hledal, nenašel. Po&nbsp;dlouhém čekání zrudlý vyšel ven. Usilovně se&nbsp;snažil v&nbsp;sobě potlačit jakýsi bezděčný cit a&nbsp;tvrdošíjně, s&nbsp;přemáháním se&nbsp;pokoušel myslet na&nbsp;něco jiného. V&nbsp;úvahách o&nbsp;všedních běžných věcech si&nbsp;vzpomněl, že&nbsp;je&nbsp;čas obědvat, uvědomil si, že&nbsp;má&nbsp;doopravdy hlad, a&nbsp;zamířil do&nbsp;hostince, kde obědval včera. Později si&nbsp;už&nbsp;nevybavil, jak se&nbsp;odtud dostal. Dlouho bezmyšlenkovitě bloumal ulicemi, rušnými i&nbsp;opuštěnými uličkami, a&nbsp;nakonec se&nbsp;ocitl za&nbsp;městem, kde se&nbsp;prostírala zažloutlá pole. Vzpamatoval se&nbsp;– kolem panovalo hrobové ticho; to&nbsp;byl pro něj dávno nepoznaný zážitek. Byl suchý mrazivý den, častý v&nbsp;petrohradském podzimu. Nedaleko stála chalupa a&nbsp;vedle ní&nbsp;dva stohy sena. Drobná vyzáblá herka se&nbsp;sklopenou hlavou a&nbsp;ohrnutými pysky stála vypřažená u&nbsp;dvoukolky a&nbsp;jako by&nbsp;o&nbsp;čemsi přemýšlela. U&nbsp;rozbitého kola vrčivě okusoval kost nějaký vořech a&nbsp;asi tříletý capart jen v&nbsp;košilce si&nbsp;udiveně prohlížel náhodného osamělého chodce a&nbsp;škrábal se&nbsp;na&nbsp;blonďaté střapaté hlavě. Za&nbsp;chalupou se&nbsp;táhla pole a&nbsp;zelnice. Na&nbsp;modravém obzoru se&nbsp;černaly lesy a&nbsp;z&nbsp;protější strany postupovala bělavá oblaka, jako by&nbsp;hnala před sebou hejno stěhovavých ptáků, kteří tiše, jeden za&nbsp;druhým brázdili oblohu. Kolem panoval posvátný klid a&nbsp;smutek, plný jakéhosi skrytého strnulého očekávání… Ordynov užuž chtěl vykročit, ale okolní liduprázdno ho&nbsp;tížilo. Vydal se&nbsp;nazpět směrem k&nbsp;městu, odkud se&nbsp;šířil hlahol zvonů svolávající k&nbsp;večerní bohoslužbě. Zrychlil krok a&nbsp;po chvíli znovu vstoupil do&nbsp;farního kostela.</span></p>
          <p class="chunk" data-nb-ref-number="19" data-nb-words="169" data-nb-chars="1040"><span class="idea" data-nb-ref-number="18" id="idea18" data-nb-words="169" data-nb-chars="1040">Neznámá už&nbsp;tam byla. Klečela těsně u&nbsp;vchodu v&nbsp;davu modlících se&nbsp;farníků. Ordynov se&nbsp;prodral hustým davem žebráků, stařen v&nbsp;cárech, nemocných a&nbsp;mrzáků, kteří čekali u&nbsp;chrámových dveří na&nbsp;almužnu, a&nbsp;poklekl vedle ní. Jeho oděv se&nbsp;dotýkal jejího, slyšel přerývaný dech deroucí se&nbsp;ze&nbsp;rtů, které horoucně šeptaly modlitbu. Rysy její tváře prozrazovaly extatické náboženské vytržení a&nbsp;z&nbsp;očí se&nbsp;jí&nbsp;zase řinuly slzy a&nbsp;osychaly na&nbsp;rozhořelých tvářích, jako by&nbsp;smývaly jakýsi strašlivý zločin. V&nbsp;místě, kde oba klečeli, bylo husté šero a&nbsp;jen chvílemi se&nbsp;její tvář ozářila mihotavým zábleskem blikající lampičky rozkomíhané větrem, který vnikl dovnitř otevřeným úzkým oknem. Každý rys ženiny tváře se&nbsp;Ordynovovi vtiskl do&nbsp;paměti, až&nbsp;se&nbsp;mu&nbsp;zakalil zrak a&nbsp;srdcem mu&nbsp;projela nesnesitelná bodavá bolest, ale v&nbsp;té trýzni se&nbsp;tajilo jakési zběsilé opojení. Nakonec se&nbsp;neovládl, z&nbsp;prsou se&nbsp;mu&nbsp;vydral vzlyk nepoznané slasti a&nbsp;s&nbsp;pláčem sklonil rozpálenou hlavu až&nbsp;k&nbsp;chladné dlažbě: necítil ani neslyšel nic, jen bolest v&nbsp;srdci, které se&nbsp;slastně, mučivě sevřelo.</span></p>
          <p class="chunk" data-nb-ref-number="20" data-nb-words="113" data-nb-chars="718"><span class="idea" data-nb-ref-number="19" id="idea19" data-nb-words="113" data-nb-chars="718">Přehnaná vnímavost a&nbsp;přecitlivělost snad byly důsledkem samoty, snad se&nbsp;rodily v&nbsp;bolestně dusném beznadějném tichu dlouhých bezesných nocí uprostřed bezděčných poryvů a&nbsp;duševních otřesů, kdy hrozilo, že&nbsp;srdce buďto pukne, nebo dojde k&nbsp;podobnému výlevu. Stejně tak v&nbsp;parném letním dnu obloha náhle zčerná a&nbsp;bouře sešle déšť, hromy a&nbsp;blesky na&nbsp;vyprahlou zemi, krůpěje uvíznou jako perly ve&nbsp;smaragdových větvích, liják bičuje trávu i&nbsp;pole, ohýbá až&nbsp;k&nbsp;zemi něžné kalichy květů, aby později při prvních slunečních paprscích znovu všecko ožilo, vzepjalo se&nbsp;vstříc slunci a&nbsp;slavnostně, až&nbsp;k&nbsp;nebi vyslalo líbezné díkůvzdání, veselilo se&nbsp;a&nbsp;radovalo ze&nbsp;vzkříšení… Ordynov nebyl schopen uvažovat, co&nbsp;se&nbsp;s&nbsp;ním děje&nbsp;– div neomdlel…</span></p>
          <p class="chunk" data-nb-ref-number="21" data-nb-words="205" data-nb-chars="1189"><span class="idea" data-nb-ref-number="20" id="idea20" data-nb-words="205" data-nb-chars="1189">Téměř ani nepozoroval, jak skončila bohoslužba, a&nbsp;když se&nbsp;vzpamatoval, prodíral se&nbsp;za&nbsp;svou neznámou davem, který se&nbsp;shlukl u&nbsp;chrámových dveří. Několikrát se&nbsp;setkal s&nbsp;jejím udiveným jasným pohledem. Co&nbsp;chvíli se&nbsp;k&nbsp;němu otočila, proudící dav jí&nbsp;totiž bránil v&nbsp;cestě: bylo znát, jak její údiv roste, a&nbsp;náhle celá vzplanula jako růže. Vtom se&nbsp;z&nbsp;davu vynořil včerejší stařec a&nbsp;vzal ji&nbsp;za&nbsp;ruku. Ordynov se&nbsp;zase střetl s&nbsp;jeho žlučovitým posměšným pohledem a&nbsp;srdce mu&nbsp;zaplavila podivná zloba. Nakonec v&nbsp;šeru ztratil dvojici z&nbsp;dohledu: s&nbsp;křečovitým úsilím se&nbsp;protlačil davem a&nbsp;vyšel ven. Svěží večerní vzduch ho&nbsp;nedokázal zchladit: sotva popadal dech a&nbsp;srdce jako by&nbsp;chtělo vyskočit z&nbsp;prsou. Konečně se&nbsp;přesvědčil, že&nbsp;jeho úsilí je&nbsp;marné a&nbsp;že dvojici ztratil: nebylo už&nbsp;ji&nbsp;vidět ani na&nbsp;ulici, ani v&nbsp;úzké uličce. Mezitím zosnoval plán, jeden z&nbsp;těch podivných energických plánů, které jsou šílené, ale skoro vždycky vyjdou. Druhý den v&nbsp;osm hodin ráno prošel uličkou až&nbsp;k&nbsp;jejich domu a&nbsp;vstoupil na&nbsp;úzký špinavý dvorek, sloužící snad jako smetiště. Domovník, který cosi kutil na&nbsp;dvorku, se&nbsp;zastavil, opřel si&nbsp;bradu o&nbsp;držadlo lopaty, změřil si&nbsp;Ordynova od&nbsp;hlavy až&nbsp;k&nbsp;patě a&nbsp;zeptal se, co&nbsp;ho&nbsp;sem přivádí.</span></p>
          <p class="chunk" data-nb-ref-number="22" data-nb-words="10" data-nb-chars="81"><span class="idea" data-nb-ref-number="21" id="idea21" data-nb-words="10" data-nb-chars="81">Domovník byl mladý, asi pětadvacetiletý skrček se&nbsp;stařeckým, vrásčitým obličejem.</span></p>
          <p class="chunk" data-nb-ref-number="23" data-nb-words="5" data-nb-chars="48"><span class="idea" data-nb-ref-number="22" id="idea22" data-nb-words="5" data-nb-chars="48">„Hledám podnájem,“ odpověděl netrpělivě Ordynov.</span></p>
          <p class="chunk" data-nb-ref-number="24" data-nb-words="5" data-nb-chars="41"><span class="idea" data-nb-ref-number="23" id="idea23" data-nb-words="5" data-nb-chars="41">„Podnájem?“ opakoval s&nbsp;úsměškem domovník.</span></p>
          <p class="chunk" data-nb-ref-number="25" data-nb-words="4" data-nb-chars="35"><span class="idea" data-nb-ref-number="24" id="idea24" data-nb-words="4" data-nb-chars="35">„Ano, podnájem,“ odpověděl Ordynov.</span></p>
          <p class="chunk" data-nb-ref-number="26" data-nb-words="9" data-nb-chars="70"><span class="idea" data-nb-ref-number="25" id="idea25" data-nb-words="9" data-nb-chars="70">„V&nbsp;protějším dvoře žádnej podnájem nebýt,“ odpověděl tajemně domovník.</span></p>
          <p class="chunk" data-nb-ref-number="27" data-nb-words="2" data-nb-chars="9"><span class="idea" data-nb-ref-number="26" id="idea26" data-nb-words="2" data-nb-chars="9">„A&nbsp;tady?“</span></p>
          <p class="chunk" data-nb-ref-number="28" data-nb-words="8" data-nb-chars="48"><span class="idea" data-nb-ref-number="27" id="idea27" data-nb-words="8" data-nb-chars="48">„Tady taky ne,“ a&nbsp;domovník znovu uchopil lopatu.</span></p>
          <p class="chunk" data-nb-ref-number="29" data-nb-words="10" data-nb-chars="70"><span class="idea" data-nb-ref-number="28" id="idea28" data-nb-words="10" data-nb-chars="70">„Třeba někdo pronajme pokoj,“ řekl Ordynov a&nbsp;dal domovníkovi desetník.</span></p>
          <p class="chunk" data-nb-ref-number="30" data-nb-words="101" data-nb-chars="630"><span class="idea" data-nb-ref-number="29" id="idea29" data-nb-words="101" data-nb-chars="630">Tatar pohlédl na&nbsp;Ordynova a&nbsp;vzal si&nbsp;minci, ale potom znovu popadl lopatu a&nbsp;po chvíli mlčení prohlásil: „Ne, tady u&nbsp;nás není nic k&nbsp;pronajmutí.“ Ordynov už&nbsp;ho&nbsp;neposlouchal a&nbsp;mířil po&nbsp;shnilých rozviklaných prknech, která ležela v&nbsp;louži, k&nbsp;jedinému východu z&nbsp;přístavku, černému, špinavému, zablácenému, jako by&nbsp;se&nbsp;zalykal v&nbsp;kaluži. Dole bydlel chudičký rakvář. Ordynov minul jeho důmyslnou dílnu a&nbsp;po rozbitých kluzkých točitých schodech vyšel do&nbsp;prvního patra. Nahmatal ve&nbsp;tmě těžké dveře, pokryté roztrhanou rohoží, objevil kliku a&nbsp;pootevřel dveře. Nemýlil se. Před ním stál známý stařec a&nbsp;pozorně, s&nbsp;krajním údivem si&nbsp;ho&nbsp;prohlížel.</span></p>
          <p class="chunk" data-nb-ref-number="31" data-nb-words="8" data-nb-chars="45"><span class="idea" data-nb-ref-number="30" id="idea30" data-nb-words="8" data-nb-chars="45">„Co bys rád?“ zeptal se&nbsp;úsečně, skoro šeptem.</span></p>
          <p class="chunk" data-nb-ref-number="32" data-nb-words="21" data-nb-chars="130"><span class="idea" data-nb-ref-number="31" id="idea31" data-nb-words="21" data-nb-chars="130">„Nemáte pokoj k&nbsp;pronajmutí?“ zeptal se&nbsp;Ordynov a&nbsp;téměř zapomněl, co&nbsp;chtěl říct&nbsp;– zahlédl totiž za&nbsp;starcovým ramenem svou neznámou.</span></p>
          <p class="chunk" data-nb-ref-number="33" data-nb-words="11" data-nb-chars="63"><span class="idea" data-nb-ref-number="32" id="idea32" data-nb-words="11" data-nb-chars="63">Stařec beze slova před ním zavíral dveře a&nbsp;chtěl ho&nbsp;vystrnadit.</span></p>
          <p class="chunk" data-nb-ref-number="34" data-nb-words="7" data-nb-chars="41"><span class="idea" data-nb-ref-number="33" id="idea33" data-nb-words="7" data-nb-chars="41">„Máme,“ ozval se&nbsp;laskavý hlas mladé ženy.</span></p>
          <p class="chunk" data-nb-ref-number="35" data-nb-words="3" data-nb-chars="21"><span class="idea" data-nb-ref-number="34" id="idea34" data-nb-words="3" data-nb-chars="21">Stařec uvolnil dveře.</span></p>
          <p class="chunk" data-nb-ref-number="36" data-nb-words="14" data-nb-chars="92"><span class="idea" data-nb-ref-number="35" id="idea35" data-nb-words="14" data-nb-chars="92">„Potřebuju nějaký koutek,“ vysvětlil Ordynov, spěšně vešel do&nbsp;místnosti a&nbsp;obrátil se&nbsp;k&nbsp;ženě.</span></p>
          <p class="chunk" data-nb-ref-number="37" data-nb-words="52" data-nb-chars="334"><span class="idea" data-nb-ref-number="36" id="idea36" data-nb-words="52" data-nb-chars="334">Když pohlédl na&nbsp;svou budoucí bytnou, překvapeně se&nbsp;zarazil: před jeho zraky se&nbsp;odehrála němá ohromující scéna. Stařec, bledý jako smrt, jako by&nbsp;omdléval. Hleděl na&nbsp;ženu pronikavým olověným pohledem. Ona rovněž zprvu zbledla, ale pak se&nbsp;jí&nbsp;do&nbsp;obličeje nahrnula krev a&nbsp;oči jí&nbsp;podivně zajiskřily. Odvedla Ordynova do&nbsp;sousedního kamrlíku.</span></p>
          <p class="chunk" data-nb-ref-number="38" data-nb-words="124" data-nb-chars="781"><span class="idea" data-nb-ref-number="37" id="idea37" data-nb-words="124" data-nb-chars="781">Celý byt se&nbsp;skládal z&nbsp;jedné poměrně velké, prostorné místnosti, rozdělené dvěma přepážkami na&nbsp;tři části: z&nbsp;chodby se&nbsp;vcházelo přímo do&nbsp;úzké, tmavé předsíně, naproti byly dveře vedoucí za&nbsp;přepážku, zřejmě do&nbsp;ložnice bytných. Vpravo z&nbsp;předsíně se&nbsp;procházelo do&nbsp;pokojíku, který pronajímali. Byl úzký a&nbsp;těsný, přimáčknutý přepážkou k&nbsp;dvěma nízkým oknům. Všecko bylo zataraseno věcmi potřebnými pro domácnost. Působilo to&nbsp;chudě a&nbsp;stísněně, ale pokud možno čistě. Nábytek se&nbsp;skládal z&nbsp;prostého bílého stolu, dvou obyčejných židlí a&nbsp;po obou stranách stěn stály lavice. V&nbsp;rohu nad policí visela velká starodávná ikona s&nbsp;pozlaceným rámem a&nbsp;před ní&nbsp;hořela lampička. Část pronajímaného pokojíku a&nbsp;předsíně zabírala velká nemotorná ruská pec. Bylo jasné, že&nbsp;v&nbsp;tomhle bytě se&nbsp;nedá žít ve&nbsp;třech.</span></p>
          <p class="chunk" data-nb-ref-number="39" data-nb-words="77" data-nb-chars="474"><span class="idea" data-nb-ref-number="38" id="idea38" data-nb-words="77" data-nb-chars="474">Začali se&nbsp;na&nbsp;přeskáčku domlouvat a&nbsp;dohadovat, ale stěží si&nbsp;navzájem rozuměli. Ordynov, vzdálený dva kroky od&nbsp;neznámé, slyšel, jak jí&nbsp;vzrušeně bije srdce, a&nbsp;viděl, jak se&nbsp;celá chvěje rozčilením a&nbsp;snad strachem. Konečně se&nbsp;nějak domluvili. Ordynov oznámil, že&nbsp;se&nbsp;okamžitě nastěhuje, a&nbsp;pohlédl na&nbsp;bytného. Stařec stál ve&nbsp;dveřích a&nbsp;z&nbsp;jeho tváří dosud nezmizela bledost, ale na&nbsp;rtech se&nbsp;objevil tichý, dokonce zamyšlený úsměv. Když se&nbsp;střetl očima s&nbsp;hostem, znovu svraštil obočí.</span></p>
          <p class="chunk" data-nb-ref-number="40" data-nb-words="13" data-nb-chars="77"><span class="idea" data-nb-ref-number="39" id="idea39" data-nb-words="13" data-nb-chars="77">„Máš legitimaci?“ zeptal se&nbsp;náhle hlasitě a&nbsp;úsečně a&nbsp;otevřel dveře do&nbsp;chodby.</span></p>
          <p class="chunk" data-nb-ref-number="41" data-nb-words="4" data-nb-chars="36"><span class="idea" data-nb-ref-number="40" id="idea40" data-nb-words="4" data-nb-chars="36">„Mám!“ odpověděl Ordynov překvapeně.</span></p>
          <p class="chunk" data-nb-ref-number="42" data-nb-words="3" data-nb-chars="13"><span class="idea" data-nb-ref-number="41" id="idea41" data-nb-words="3" data-nb-chars="13">„Co jsi zač?“</span></p>
          <p class="chunk" data-nb-ref-number="43" data-nb-words="18" data-nb-chars="116"><span class="idea" data-nb-ref-number="42" id="idea42" data-nb-words="18" data-nb-chars="116">„Jmenuju se&nbsp;Vasilij Ordynov, jsem šlechtic a&nbsp;nikde nesloužím. Jsem sám pro sebe,“ odpověděl a&nbsp;napodobil starcův tón.</span></p>
          <p class="chunk" data-nb-ref-number="44" data-nb-words="16" data-nb-chars="88"><span class="idea" data-nb-ref-number="43" id="idea43" data-nb-words="16" data-nb-chars="88">„Já taky,“ oznamoval stařec. „Jmenuju se&nbsp;Ilja Murin a&nbsp;jsem měšťan. Stačí? A&nbsp;teď už&nbsp;běž.“</span></p>
          <p class="chunk" data-nb-ref-number="45" data-nb-words="40" data-nb-chars="246"><span class="idea" data-nb-ref-number="44" id="idea44" data-nb-words="40" data-nb-chars="246">Za&nbsp;hodinu Ordynov bydlel v&nbsp;novém podnájmu k&nbsp;svému velkému údivu a&nbsp;k&nbsp;nemenšímu údivu Němce, který společně s&nbsp;plachou poslušnou Tinchen už&nbsp;podnájemníka podezříval, že&nbsp;ho&nbsp;podfoukl. Ordynov sám nechápal, a&nbsp;ani nechtěl chápat, jak se&nbsp;to&nbsp;všecko zběhlo.</span></p>
          <p class="chunk" data-nb-ref-number="46" data-nb-words="1" data-nb-chars="1"><span class="idea" data-nb-ref-number="45" id="idea45" data-nb-words="1" data-nb-chars="1">2</span></p>
          <p class="chunk" data-nb-ref-number="47" data-nb-words="185" data-nb-chars="1088"><span class="idea" data-nb-ref-number="46" id="idea46" data-nb-words="185" data-nb-chars="1088">Srdce mu&nbsp;tlouklo tak silně, že&nbsp;se&nbsp;mu&nbsp;před očima dělaly mžitky a&nbsp;hlava se&nbsp;točila. Mechanicky vybalil skromnou výbavu, rozvázal uzel s&nbsp;různými svršky, odemkl truhlu s&nbsp;knihami a&nbsp;vyrovnal je&nbsp;na&nbsp;stůl, ale brzy mu&nbsp;všecko padalo z&nbsp;rukou. Stále před sebou viděl obraz neznámé: to&nbsp;setkání ho&nbsp;bytostně vzrušilo a&nbsp;naplňovalo jeho srdce bezuzdným zanícením. Tolik štěstí rázem zaplavilo jeho chudý život, až&nbsp;se&nbsp;mu&nbsp;mátla mysl a&nbsp;duše tonula v&nbsp;stesku a&nbsp;zmatku. Vzal legitimaci a&nbsp;odnesl ji&nbsp;domácímu s&nbsp;nadějí, že&nbsp;zahlédne bytnou. Ale Murin sotva pootevřel dveře, vzal legitimaci a&nbsp;se slovy „Dobrá, žij spánembohem,“ se&nbsp;znovu zamkl ve&nbsp;svém pokoji. Ordynova ovládl jakýsi nepříjemný pocit. Nevěděl proč, ale pohled na&nbsp;starce ho&nbsp;tížil. V&nbsp;jeho očích bylo pohrdání a&nbsp;zloba. Ale nepříznivý dojem se&nbsp;brzy rozptýlil. Už&nbsp;třetí den žil Ordynov v&nbsp;porovnání s&nbsp;dřívějším klidným životem jako ve&nbsp;vichřici, ale nebyl schopen o&nbsp;tom přemýšlet, dokonce se&nbsp;bál. V&nbsp;jeho životě se&nbsp;všecko zpřeházelo a&nbsp;změnilo: tušil, že&nbsp;v&nbsp;něm došlo k&nbsp;osudovému zlomu; teď měl před sebou jeden cíl, jediné očekávání, a&nbsp;ničím jiným se&nbsp;nezabýval.</span></p>
          <p class="chunk" data-nb-ref-number="48" data-nb-words="87" data-nb-chars="500"><span class="idea" data-nb-ref-number="47" id="idea47" data-nb-words="87" data-nb-chars="500">Rozpačitě se&nbsp;vrátil do&nbsp;svého kamrlíku. U&nbsp;pece, kde se&nbsp;vařilo jídlo, se&nbsp;otáčela malá shrbená babka, natolik špinavá a&nbsp;v&nbsp;tak odporných hadrech, že&nbsp;bylo líto na&nbsp;ni&nbsp;pohledět. Zdála se&nbsp;náramně vzteklá, občas něco zavrčela, zamumlala si&nbsp;něco pod nos. Byla to&nbsp;služebná bytných. Ordynov se&nbsp;s&nbsp;ní chtěl dát do&nbsp;řeči, ale ona nejspíš sveřepě mlčela. Konečně nastal čas k&nbsp;obědu. Babka stáhla z&nbsp;pece zelňačku, pirohy a&nbsp;hovězí pečeni a&nbsp;odnesla to&nbsp;bytným. Totéž předložila jemu. Po&nbsp;obědě zavládlo v&nbsp;bytě mrtvé ticho.</span></p>
          <p class="chunk" data-nb-ref-number="49" data-nb-words="152" data-nb-chars="909"><span class="idea" data-nb-ref-number="48" id="idea48" data-nb-words="152" data-nb-chars="909">Ordynov vzal do&nbsp;ruky knihu a&nbsp;dlouze v&nbsp;ní listoval&nbsp;– pokoušel se&nbsp;dopátrat smyslu toho, co&nbsp;několikrát za&nbsp;sebou četl. Později netrpělivě knihu odhodil a&nbsp;znovu se&nbsp;pokusil uspořádat svoje věci: nakonec popadl čepici, oblékl si&nbsp;plášť a&nbsp;vyšel na&nbsp;ulici. Vydal se&nbsp;nazdařbůh, neviděl na&nbsp;cestu a&nbsp;snažil se&nbsp;pokud možno posbírat roztoulané myšlenky, soustředit se&nbsp;a&nbsp;alespoň částečně posoudit svou novou situaci. Ale jeho úsilí se&nbsp;změnilo v&nbsp;utrpení, muka. Horečka střídala zimnici a&nbsp;chvílemi se&nbsp;mu&nbsp;srdce rozbušilo tak silně, že&nbsp;se&nbsp;musel opřít o&nbsp;zeď. Ne, raději umřít, pomyslel si. „Raději umřít…“ šeptal rozpálenými, roztřesenými rty, ale pramálo vnímal, co&nbsp;říká. Tak chodil dlouho. Nakonec cítil, že&nbsp;je&nbsp;na&nbsp;kost promoklý, že&nbsp;leje jako z&nbsp;konve, a&nbsp;vrátil se&nbsp;do&nbsp;svého bytu. Nedaleko domu zahlédl domovníka. Měl dojem, že&nbsp;Tatar ho&nbsp;pozorně, zvědavě sleduje, ale pak, sotva zjistil, že&nbsp;si&nbsp;ho&nbsp;Ordynov povšiml, šel dál svou cestou.</span></p>
          <p class="chunk" data-nb-ref-number="50" data-nb-words="10" data-nb-chars="60"><span class="idea" data-nb-ref-number="49" id="idea49" data-nb-words="10" data-nb-chars="60">„Buď zdráv,“ řekl Ordynov, když ho&nbsp;dohonil. „Jak ti&nbsp;říkají?“</span></p>
          <p class="chunk" data-nb-ref-number="51" data-nb-words="6" data-nb-chars="42"><span class="idea" data-nb-ref-number="50" id="idea50" data-nb-words="6" data-nb-chars="42">„Domovník,“ odpověděl tázaný a&nbsp;zazubil se.</span></p>
          <p class="chunk" data-nb-ref-number="52" data-nb-words="5" data-nb-chars="33"><span class="idea" data-nb-ref-number="51" id="idea51" data-nb-words="5" data-nb-chars="33">„Už tady dlouho děláš domovníka?“</span></p>
          <p class="chunk" data-nb-ref-number="53" data-nb-words="1" data-nb-chars="9"><span class="idea" data-nb-ref-number="52" id="idea52" data-nb-words="1" data-nb-chars="9">„Dlouho.“</span></p>
          <p class="chunk" data-nb-ref-number="54" data-nb-words="4" data-nb-chars="22"><span class="idea" data-nb-ref-number="53" id="idea53" data-nb-words="4" data-nb-chars="22">„Můj bytný je&nbsp;měšťan?“</span></p>
          <p class="chunk" data-nb-ref-number="55" data-nb-words="6" data-nb-chars="29"><span class="idea" data-nb-ref-number="54" id="idea54" data-nb-words="6" data-nb-chars="29">„Když to&nbsp;řek, tak to&nbsp;pravda.“</span></p>
          <p class="chunk" data-nb-ref-number="56" data-nb-words="3" data-nb-chars="12"><span class="idea" data-nb-ref-number="55" id="idea55" data-nb-words="3" data-nb-chars="12">„A&nbsp;co dělá?“</span></p>
          <p class="chunk" data-nb-ref-number="57" data-nb-words="6" data-nb-chars="37"><span class="idea" data-nb-ref-number="56" id="idea56" data-nb-words="6" data-nb-chars="37">„Je nemocný. Žije a&nbsp;modlit pánubohu.“</span></p>
          <p class="chunk" data-nb-ref-number="58" data-nb-words="4" data-nb-chars="18"><span class="idea" data-nb-ref-number="57" id="idea57" data-nb-words="4" data-nb-chars="18">„To je&nbsp;jeho žena?“</span></p>
          <p class="chunk" data-nb-ref-number="59" data-nb-words="2" data-nb-chars="12"><span class="idea" data-nb-ref-number="58" id="idea58" data-nb-words="2" data-nb-chars="12">„Jaká žena?“</span></p>
          <p class="chunk" data-nb-ref-number="60" data-nb-words="4" data-nb-chars="16"><span class="idea" data-nb-ref-number="59" id="idea59" data-nb-words="4" data-nb-chars="16">„Co s&nbsp;ním žije.“</span></p>
          <p class="chunk" data-nb-ref-number="61" data-nb-words="8" data-nb-chars="46"><span class="idea" data-nb-ref-number="60" id="idea60" data-nb-words="8" data-nb-chars="46">„Když to&nbsp;řek, tak žena. Buď zdráv, milostpán.“</span></p>
          <p class="chunk" data-nb-ref-number="62" data-nb-words="9" data-nb-chars="49"><span class="idea" data-nb-ref-number="61" id="idea61" data-nb-words="9" data-nb-chars="49">Dotkl se&nbsp;štítku čepice a&nbsp;vešel do&nbsp;svého kutlochu.</span></p>
          <p class="chunk" data-nb-ref-number="63" data-nb-words="283" data-nb-chars="1644"><span class="idea" data-nb-ref-number="62" id="idea62" data-nb-words="283" data-nb-chars="1644">Také Ordynov zamířil do&nbsp;svého pokojíku. Stařena mu&nbsp;otevřela dveře, pomlaskávala a&nbsp;něco si&nbsp;pro sebe mumlala; zavřela na&nbsp;závoru a&nbsp;vylezla na&nbsp;pec, kde dožívala svůj život. Už&nbsp;se&nbsp;zešeřilo. Ordynov si&nbsp;šel k&nbsp;bytnému pro sirky a&nbsp;zjistil, že&nbsp;dveře jsou zamčené. Zavolal na&nbsp;babku, která, opřená o&nbsp;loket, ho&nbsp;bedlivě sledovala, jako by&nbsp;přemýšlela, co&nbsp;má&nbsp;co&nbsp;dělat u&nbsp;zamčených dveří bytných. Hodila mu&nbsp;krabičku sirek. Vrátil se&nbsp;do&nbsp;svého pokojíku a&nbsp;asi posté se&nbsp;pokoušel dát do&nbsp;pořádku svoje věci a&nbsp;knížky. Postupně, aniž si&nbsp;uvědomoval, co&nbsp;se&nbsp;s&nbsp;ním děje, sklesl na&nbsp;lavici a&nbsp;zdálo se&nbsp;mu, že&nbsp;usnul. Chvílemi se&nbsp;probudil a&nbsp;dovtípil se, že&nbsp;neupadl do&nbsp;spánku, ale do&nbsp;jakéhosi chorobného trýznivého zapomnění. Zaslechl, jak vrzly dveře, a&nbsp;domyslel si, že&nbsp;domácí se&nbsp;vracejí z&nbsp;večerní pobožnosti. Vzpomněl si, že&nbsp;k&nbsp;nim potřeboval pro cosi zajít. Zvedl se&nbsp;a&nbsp;šel ke&nbsp;dveřím, ale klopýtl o&nbsp;hromadu dříví, kterou stařena nechala ležet uprostřed kamrlíku. Definitivně ztratil vědomí, a&nbsp;když po&nbsp;nekonečně dlouhé době otevřel oči, s&nbsp;údivem zpozoroval, že&nbsp;leží na&nbsp;lavici, tak jak byl, oblečený, a&nbsp;nad ním se&nbsp;sklání kouzelná půvabná ženská tvář, zrosená tichými mateřskými slzami. Vnímal, že&nbsp;mu&nbsp;kdosi podložil pod hlavu podušku a&nbsp;přikryl ho&nbsp;čímsi hřejivým a&nbsp;něčí něžná ruka spočinula na&nbsp;jeho horkém čele. Chtěl poděkovat, pozvednout tu&nbsp;ruku ke&nbsp;svým vyprahlým rtům, smočit ji&nbsp;slzami a&nbsp;donekonečna ji&nbsp;zasypávat polibky. Rád by&nbsp;toho hodně řekl, ale nevěděl v&nbsp;tom okamžiku co. Toužil umřít, ale ruce měl jako z&nbsp;olova, a&nbsp;vypověděly mu&nbsp;poslušnost právě tak jako hlas. Oněměl a&nbsp;jenom cítil, jak se&nbsp;mu&nbsp;rozlévá v&nbsp;žilách krev a&nbsp;nutí ho&nbsp;vstát. Kdosi mu&nbsp;dal napít… Nakonec ztratil vědomí.</span></p>
          <p class="chunk" data-nb-ref-number="64" data-nb-words="62" data-nb-chars="386"><span class="idea" data-nb-ref-number="63" id="idea63" data-nb-words="62" data-nb-chars="386">Procitl druhý den ráno v&nbsp;osm hodin. Slunce jako zlatý snop rozhazovalo svoje paprsky zelenými okny, pokrytými plesnivinou. Ve&nbsp;všech údech cítil radostné chvění. Byl klidný, tichý a&nbsp;bezmezně šťastný. Připadalo mu, že&nbsp;kdosi stojí v&nbsp;hlavách jeho provizorního lůžka. Probudil se&nbsp;a&nbsp;pozorně pátral po&nbsp;té&nbsp;neviditelné bytosti: měl sto chutí ji&nbsp;obejmout a&nbsp;poprvé v&nbsp;životě pozdravit s&nbsp;novým dnem.</span></p>
          <p class="chunk" data-nb-ref-number="65" data-nb-words="26" data-nb-chars="153"><span class="idea" data-nb-ref-number="64" id="idea64" data-nb-words="26" data-nb-chars="153">„Jak dlouho jsi spal,“ pronesl laskavý ženský hlas. Protřel si&nbsp;oči a&nbsp;uviděl, jak se&nbsp;k&nbsp;němu sklání s&nbsp;přívětivým slunečným úsměvem půvabná tvář jeho bytné.</span></p>
          <p class="chunk" data-nb-ref-number="66" data-nb-words="22" data-nb-chars="141"><span class="idea" data-nb-ref-number="65" id="idea65" data-nb-words="22" data-nb-chars="141">„Tak dlouho jsi stonal… Stačí, vstávej, dopřej si&nbsp;volnosti. Volnost je&nbsp;sladší než chléb a&nbsp;hřejivější než slunce. Vstávej, můj milý, vstávej.“</span></p>
          <p class="chunk" data-nb-ref-number="67" data-nb-words="16" data-nb-chars="77"><span class="idea" data-nb-ref-number="66" id="idea66" data-nb-words="16" data-nb-chars="77">Vzal ji&nbsp;za&nbsp;ruku a&nbsp;pevně stiskl. Zdálo se&nbsp;mu, že&nbsp;se&nbsp;ještě neprobral ze&nbsp;spánku.</span></p>
          <p class="chunk" data-nb-ref-number="68" data-nb-words="19" data-nb-chars="94"><span class="idea" data-nb-ref-number="67" id="idea67" data-nb-words="19" data-nb-chars="94">„Počkej, uvařím ti&nbsp;čaj. Chceš? Napiješ se&nbsp;a&nbsp;bude ti&nbsp;líp. Taky jsem stonala a&nbsp;vím, jaké to&nbsp;je.“</span></p>
          <p class="chunk" data-nb-ref-number="69" data-nb-words="47" data-nb-chars="290"><span class="idea" data-nb-ref-number="68" id="idea68" data-nb-words="47" data-nb-chars="290">„Ano, dej mi&nbsp;napít,“ požádal slabým hlasem a&nbsp;vstal. Byl ještě slabý jako moucha. Zamrazilo ho, všechny údy měl jako zpřerážené a&nbsp;bolely. Ale srdce zpívalo a&nbsp;sluneční paprsky ho&nbsp;zaplavovaly jakousi sváteční radostí. Cítil, že&nbsp;pro něj začíná nový, nepoznaný život. Hlava se&nbsp;mu&nbsp;lehce zatočila.</span></p>
          <p class="chunk" data-nb-ref-number="70" data-nb-words="19" data-nb-chars="121"><span class="idea" data-nb-ref-number="69" id="idea69" data-nb-words="19" data-nb-chars="121">„Jmenuješ se&nbsp;Vasilij, viď‘?“ zeptala se. „Nebo jsem špatně slyšela? Měla jsem dojem, že&nbsp;tě&nbsp;tak hospodář včera oslovoval.“</span></p>
          <p class="chunk" data-nb-ref-number="71" data-nb-words="27" data-nb-chars="134"><span class="idea" data-nb-ref-number="70" id="idea70" data-nb-words="27" data-nb-chars="134">„Ano. A&nbsp;jak ty&nbsp;se&nbsp;jmenuješ?“ vyzvídal a&nbsp;blížil se&nbsp;k&nbsp;ní, i&nbsp;když se&nbsp;sotva držel na&nbsp;nohou. Zavrávoral. Chytila ho&nbsp;za&nbsp;ruce a&nbsp;rozesmála se.</span></p>
          <p class="chunk" data-nb-ref-number="72" data-nb-words="15" data-nb-chars="91"><span class="idea" data-nb-ref-number="71" id="idea71" data-nb-words="15" data-nb-chars="91">„Kateřina,“ odpověděla a&nbsp;pohlédla mu&nbsp;do&nbsp;očí svýma velkýma modrýma očima. Drželi se&nbsp;za&nbsp;ruce.</span></p>
          <p class="chunk" data-nb-ref-number="73" data-nb-words="6" data-nb-chars="40"><span class="idea" data-nb-ref-number="72" id="idea72" data-nb-words="6" data-nb-chars="40">„Chceš mi&nbsp;něco říct?“ zašeptala konečně.</span></p>
          <p class="chunk" data-nb-ref-number="74" data-nb-words="8" data-nb-chars="46"><span class="idea" data-nb-ref-number="73" id="idea73" data-nb-words="8" data-nb-chars="46">„Nevím,“ odpověděl a&nbsp;zatmělo se&nbsp;mu&nbsp;před očima.</span></p>
          <p class="chunk" data-nb-ref-number="75" data-nb-words="42" data-nb-chars="227"><span class="idea" data-nb-ref-number="74" id="idea74" data-nb-words="42" data-nb-chars="227">„Ty jsi ale! Přestaň, můj milý, nebuď smutný a&nbsp;nestýskej si. Posaď se&nbsp;sem ke&nbsp;stolu, na&nbsp;sluníčko. Klidně seď a&nbsp;nechoď za&nbsp;mnou,“ dodala, když viděla, že&nbsp;ji&nbsp;snad chce zadržet, „přijdu k&nbsp;tobě sama. Ještě se&nbsp;na&nbsp;mě&nbsp;stačíš vynadívat.“</span></p>
          <p class="chunk" data-nb-ref-number="76" data-nb-words="13" data-nb-chars="78"><span class="idea" data-nb-ref-number="75" id="idea75" data-nb-words="13" data-nb-chars="78">Za&nbsp;chviličku přinesla čaj, postavila ho&nbsp;na&nbsp;stůl a&nbsp;usadila se&nbsp;proti Ordynovovi.</span></p>
          <p class="chunk" data-nb-ref-number="77" data-nb-words="8" data-nb-chars="52"><span class="idea" data-nb-ref-number="76" id="idea76" data-nb-words="8" data-nb-chars="52">„Tumáš, napij se,“ pobízela ho. „Copak, hlava bolí?“</span></p>
          <p class="chunk" data-nb-ref-number="78" data-nb-words="72" data-nb-chars="381"><span class="idea" data-nb-ref-number="77" id="idea77" data-nb-words="72" data-nb-chars="381">„Ne, teď nebolí,“ ujistil ji. „Nevím, třeba i&nbsp;bolí, ale… ne, nechci… stačí, dost! Ani nevím, co&nbsp;se&nbsp;to&nbsp;se&nbsp;mnou děje…“ sypal ze&nbsp;sebe překotně, nemohl popadnout dech a&nbsp;konečně našel její ruku. „Buď tady, neodcházej, dej mi&nbsp;svou ruku… Tmí se&nbsp;mi&nbsp;v&nbsp;očích a&nbsp;na tebe se&nbsp;dívám jako na&nbsp;slunce,“ řekl, jako by&nbsp;vytrhoval ta&nbsp;slova přímo ze&nbsp;srdce, a&nbsp;strnul jako u&nbsp;vytržení: pláč mu&nbsp;svíral hrdlo.</span></p>
          <p class="chunk" data-nb-ref-number="79" data-nb-words="12" data-nb-chars="75"><span class="idea" data-nb-ref-number="78" id="idea78" data-nb-words="12" data-nb-chars="75">„Chudáčku! Je&nbsp;vidět, žes neměl nikoho, kdo by&nbsp;tě&nbsp;polaskal. Nemáš příbuzné?“</span></p>
          <p class="chunk" data-nb-ref-number="80" data-nb-words="25" data-nb-chars="121"><span class="idea" data-nb-ref-number="79" id="idea79" data-nb-words="25" data-nb-chars="121">„Ne, jsem sám… Nevadí, aťsi! Teď je&nbsp;mi&nbsp;líp… už&nbsp;je&nbsp;mi&nbsp;dobře…“ svěřoval se&nbsp;a&nbsp;vypadalo to, že&nbsp;blouzní. Pokoj se&nbsp;s&nbsp;ním točil.</span></p>
          <p class="chunk" data-nb-ref-number="81" data-nb-words="14" data-nb-chars="68"><span class="idea" data-nb-ref-number="80" id="idea80" data-nb-words="14" data-nb-chars="68">„Taky jsem po&nbsp;léta neviděla kolem sebe lidi. Co&nbsp;se&nbsp;na&nbsp;mě&nbsp;tak díváš?“</span></p>
          <p class="chunk" data-nb-ref-number="82" data-nb-words="4" data-nb-chars="14"><span class="idea" data-nb-ref-number="81" id="idea81" data-nb-words="4" data-nb-chars="14">„A&nbsp;co má&nbsp;být?“</span></p>
          <p class="chunk" data-nb-ref-number="83" data-nb-words="42" data-nb-chars="253"><span class="idea" data-nb-ref-number="82" id="idea82" data-nb-words="42" data-nb-chars="253">„Jako bys mě&nbsp;hřál pohledem… Víš, když miluješ… Já&nbsp;jsem si&nbsp;tě&nbsp;od&nbsp;prvních slov zamilovala. Kdybys znovu stonal, budu tě&nbsp;ošetřovat. Jenom nestonej. Až&nbsp;se&nbsp;uzdravíš, budeme jako bratr a&nbsp;sestra. Chceš? Sestru přece sotva najdeš, když ti&nbsp;Bůh nedal sourozence.“</span></p>
          <p class="chunk" data-nb-ref-number="84" data-nb-words="7" data-nb-chars="44"><span class="idea" data-nb-ref-number="83" id="idea83" data-nb-words="7" data-nb-chars="44">„Kdo jsi? Odkud jsi?“ pronesl slabým hlasem.</span></p>
          <p class="chunk" data-nb-ref-number="85" data-nb-words="62" data-nb-chars="355"><span class="idea" data-nb-ref-number="84" id="idea84" data-nb-words="62" data-nb-chars="355">„Nemysli na&nbsp;to… nejsem zdejší… Víš, povídá se, že&nbsp;v&nbsp;temném lese žilo dvanáct bratrů a&nbsp;jednou k&nbsp;nim zabloudila sličná panna. Poklidila jim, uvařila a&nbsp;všecko to&nbsp;dělala s&nbsp;láskou. Když se&nbsp;bratři vrátili domů, poznali, že&nbsp;je&nbsp;navštívila sestřička. Volali ji&nbsp;a&nbsp;ona přišla. Přijali ji&nbsp;jako sestru, dali jí&nbsp;volnost a&nbsp;ona měla všechny stejně ráda. Znáš tu&nbsp;pohádku?“</span></p>
          <p class="chunk" data-nb-ref-number="86" data-nb-words="2" data-nb-chars="17"><span class="idea" data-nb-ref-number="85" id="idea85" data-nb-words="2" data-nb-chars="17">„Znám,“ zašeptal.</span></p>
          <p class="chunk" data-nb-ref-number="87" data-nb-words="8" data-nb-chars="39"><span class="idea" data-nb-ref-number="86" id="idea86" data-nb-words="8" data-nb-chars="39">„Na světě je&nbsp;hezky. Myslíš si&nbsp;to&nbsp;taky?“</span></p>
          <p class="chunk" data-nb-ref-number="88" data-nb-words="7" data-nb-chars="45"><span class="idea" data-nb-ref-number="87" id="idea87" data-nb-words="7" data-nb-chars="45">„Ano. Rád bych žil dlouho, věčně,“ odpověděl.</span></p>
          <p class="chunk" data-nb-ref-number="89" data-nb-words="23" data-nb-chars="130"><span class="idea" data-nb-ref-number="88" id="idea88" data-nb-words="23" data-nb-chars="130">„Nevím,“ řekla zamyšleně. „Někdy bych radši umřela. Je&nbsp;dobré mít rád život a&nbsp;dobré lidi… Dej si&nbsp;pozor, zase jsi bledý jako stěna!“</span></p>
          <p class="chunk" data-nb-ref-number="90" data-nb-words="5" data-nb-chars="24"><span class="idea" data-nb-ref-number="89" id="idea89" data-nb-words="5" data-nb-chars="24">„Ano, hlava se&nbsp;mi&nbsp;točí.“</span></p>
          <p class="chunk" data-nb-ref-number="91" data-nb-words="27" data-nb-chars="138"><span class="idea" data-nb-ref-number="90" id="idea90" data-nb-words="27" data-nb-chars="138">„Počkej… přenesu ti&nbsp;sem svou postel a&nbsp;jinou podušku a&nbsp;ustelu ti&nbsp;tady… Usneš, bude se&nbsp;ti&nbsp;o&nbsp;mně zdát a&nbsp;nemoc přejde. Naše babka taky stůně…“</span></p>
          <p class="chunk" data-nb-ref-number="92" data-nb-words="13" data-nb-chars="77"><span class="idea" data-nb-ref-number="91" id="idea91" data-nb-words="13" data-nb-chars="77">Při posledních slovech už&nbsp;odestýlala a&nbsp;chvílemi se&nbsp;na&nbsp;něj přes rameno usmála.</span></p>
          <p class="chunk" data-nb-ref-number="93" data-nb-words="23" data-nb-chars="147"><span class="idea" data-nb-ref-number="92" id="idea92" data-nb-words="23" data-nb-chars="147">„Kolik máš knih!“ podivila se, když přemísťovala truhlu. Přistoupila k&nbsp;němu, pomohla mu&nbsp;vstát, dovedla ho&nbsp;k&nbsp;lůžku, uložila a&nbsp;přikryla ho&nbsp;pokrývkou.</span></p>
          <p class="chunk" data-nb-ref-number="94" data-nb-words="13" data-nb-chars="81"><span class="idea" data-nb-ref-number="93" id="idea93" data-nb-words="13" data-nb-chars="81">„Říká se, že&nbsp;knížky člověka kazí,“ řekla a&nbsp;zamyšleně pokývala hlavou. „Čteš rád?“</span></p>
          <p class="chunk" data-nb-ref-number="95" data-nb-words="14" data-nb-chars="79"><span class="idea" data-nb-ref-number="94" id="idea94" data-nb-words="14" data-nb-chars="79">„Ano,“ přitakal a&nbsp;nevěděl, jestli sní nebo bdí, a&nbsp;ještě pevněji jí&nbsp;sevřel ruku.</span></p>
          <p class="chunk" data-nb-ref-number="96" data-nb-words="31" data-nb-chars="152"><span class="idea" data-nb-ref-number="95" id="idea95" data-nb-words="31" data-nb-chars="152">„Můj hospodář má&nbsp;spoustu knih. A&nbsp;jakých! Tvrdí, že&nbsp;jsou to&nbsp;nábožné knihy. Čte mi&nbsp;z&nbsp;nich. Pak ti&nbsp;je&nbsp;ukážu a&nbsp;budeš mi&nbsp;vyprávět, co&nbsp;mi&nbsp;z&nbsp;nich vlastně čte…“</span></p>
          <p class="chunk" data-nb-ref-number="97" data-nb-words="7" data-nb-chars="43"><span class="idea" data-nb-ref-number="96" id="idea96" data-nb-words="7" data-nb-chars="43">„Určitě,“ zašeptal a&nbsp;neodtrhl od&nbsp;ní&nbsp;pohled.</span></p>
          <p class="chunk" data-nb-ref-number="98" data-nb-words="12" data-nb-chars="65"><span class="idea" data-nb-ref-number="97" id="idea97" data-nb-words="12" data-nb-chars="65">„Modlíš se&nbsp;rád?“ zeptala se&nbsp;po&nbsp;chvilce. „Víš… Já&nbsp;se&nbsp;pořád bojím…“</span></p>
          <p class="chunk" data-nb-ref-number="99" data-nb-words="13" data-nb-chars="76"><span class="idea" data-nb-ref-number="98" id="idea98" data-nb-words="13" data-nb-chars="76">Nedořekla&nbsp;– zřejmě se&nbsp;nad něčím zamyslela. Konečně přitiskl rty k&nbsp;její ruce.</span></p>
          <p class="chunk" data-nb-ref-number="100" data-nb-words="146" data-nb-chars="868"><span class="idea" data-nb-ref-number="99" id="idea99" data-nb-words="146" data-nb-chars="868">„Proč mi&nbsp;líbáš ruku?“ Tváře jí&nbsp;lehce zrůžověly. „Tumáš, líbej,“ pokračovala se&nbsp;smíchem a&nbsp;podávala mu&nbsp;obě ruce. Pak jednu ruku vyprostila a&nbsp;položila mu&nbsp;ji&nbsp;na&nbsp;rozpálené čelo. Vyptávala se&nbsp;a&nbsp;přitom ho&nbsp;vískala a&nbsp;hladila po&nbsp;vlasech. Tváře jí&nbsp;zčervenaly, byla jako růže. Nakonec si&nbsp;sedla na&nbsp;zem u&nbsp;jeho lůžka a&nbsp;přitiskla svou tvář na&nbsp;jeho: cítil její teplý, vlahý dech. Náhle poznal, že&nbsp;jí&nbsp;vyhrkly proudem slzy a&nbsp;dopadaly mu&nbsp;na&nbsp;tváře jako roztavené olovo. Postupně zmalátněl natolik, že&nbsp;nebyl schopen pohnout rukou. V&nbsp;tom okamžiku se&nbsp;ozvalo zaklepání a&nbsp;cvakla závora. Ordynov ještě zaslechl, jak stařec vešel za&nbsp;přepážku. Pak slyšel, jak Kateřina vstala, pomalu, bez rozpaků sebrala svoje knihy a&nbsp;na rozloučenou ho&nbsp;přežehnala křížem: zavřel oči. Vtom ucítil na&nbsp;rozpukaných rtech dlouhý vroucí polibek&nbsp;– bylo mu, jako by&nbsp;ho&nbsp;někdo bodl do&nbsp;srdce. Slabě vykřikl a&nbsp;ztratil vědomí…</span></p>
          <p class="chunk" data-nb-ref-number="101" data-nb-words="5" data-nb-chars="30"><span class="idea" data-nb-ref-number="100" id="idea100" data-nb-words="5" data-nb-chars="30">Pak nastal jiný podivný život.</span></p>
          <p class="chunk" data-nb-ref-number="102" data-nb-words="403" data-nb-chars="2479"><span class="idea" data-nb-ref-number="101" id="idea101" data-nb-words="403" data-nb-chars="2479">Občas, ve&nbsp;chvílích, kdy se&nbsp;mu&nbsp;vracelo vědomí, mu&nbsp;kmitlo hlavou, že&nbsp;je&nbsp;odsouzen k&nbsp;tomu, aby žil v&nbsp;jakémsi nekonečném dlouhém snu, naplněném zbytečnými obavami, zápasy a&nbsp;utrpením. S&nbsp;hrůzou se&nbsp;pokoušel čelit drtivému osudu. V&nbsp;okamžicích vypjatého zoufalého zápasu ho&nbsp;zaskočila jakási neznámá síla a&nbsp;jasně cítil, jak znovu ztrácí paměť, jak se&nbsp;před ním rozevírá černá bezedná propast a&nbsp;on se&nbsp;do&nbsp;ní&nbsp;s&nbsp;úzkostným zoufalým pláčem vrhá. Někdy prožíval vteřiny závratného, ničivého štěstí, kdy v&nbsp;celém organismu křečovitě sílí chuť k&nbsp;životu, minulost se&nbsp;projasňuje, přítomnost slavnostně, vesele jásá a&nbsp;člověk s&nbsp;otevřenýma očima sní o&nbsp;budoucnosti, kdy se&nbsp;do&nbsp;duše vlévá nevýslovná naděje jako životodárná rosa, kdy by&nbsp;s&nbsp;nadšením vykřikl, kdy cítí, jak je&nbsp;tělesnost slabá proti drtivému náporu dojmů, strachu, že&nbsp;se&nbsp;přetrhne nit bytí, a&nbsp;kdy zároveň vítá celý svůj život u&nbsp;příležitosti obnovy a&nbsp;vzkříšení. Někdy upadal do&nbsp;spánku a&nbsp;tehdy vše, co&nbsp;se&nbsp;s&nbsp;ním v&nbsp;posledních dnech událo, se&nbsp;zmateně a&nbsp;bouřlivě opakovalo, rojilo se&nbsp;v&nbsp;jeho mozku, ale všecky ty&nbsp;představy se&nbsp;mu&nbsp;zjevovaly v&nbsp;prazvláštní, záhadné podobě. Leckdy zapomínal, co&nbsp;se&nbsp;s&nbsp;ním událo, a&nbsp;divil se, že&nbsp;není ve&nbsp;svém starém pokojíku, u&nbsp;své dřívější bytné. Překvapovalo ho, že&nbsp;babka za&nbsp;pozdního soumraku nepřistoupí jako obvykle k&nbsp;vychládajícím kamnům&nbsp;– jejich záře prosvětlovala slabým mihotavým světlem temný kout pokojíku; proč si&nbsp;podle svého zvyku neohřívá svoje vyzáblé, roztřesené ruce u&nbsp;dohasínajícího ohně a&nbsp;nečeká, až&nbsp;zhasne, proč si&nbsp;přitom něco nešeptá a&nbsp;nebručí pod nos a&nbsp;občas nechápavě nepohlédne na&nbsp;svého podivného podnájemníka, o&nbsp;kterém si&nbsp;myslí, že&nbsp;mu&nbsp;dlouhým vysedáváním nad knihami přeskočilo. Jindy se&nbsp;rozpomněl, že&nbsp;se&nbsp;přestěhoval, ale nevěděl, jak se&nbsp;to&nbsp;odehrálo, co&nbsp;se&nbsp;mu&nbsp;přihodilo a&nbsp;proč se&nbsp;musel přestěhovat, přestože sebevíc namáhal paměť a&nbsp;jeho mozek nezadržitelně, horečně pracoval… Nevěděl, ani si&nbsp;nevzpomínal, co&nbsp;ho&nbsp;k&nbsp;tomu vedlo, co&nbsp;ho&nbsp;trápilo a&nbsp;kdo rozfoukal ten nesnesitelný plamen, který ho&nbsp;dusil a&nbsp;vysával mu&nbsp;krev. Často dychtivě vztahoval ruce po&nbsp;jakémsi stínu, zaslechl u&nbsp;svého lůžka šelest milých, lehkých kroků, něčí něžný, laskavý šepot, připomínající hudbu, čísi vlahý přerývaný dech mu&nbsp;ovanul tvář a&nbsp;celá jeho bytost se&nbsp;rozechvěla láskou. Čísi horké slzy mu&nbsp;spalovaly horečnaté tváře a&nbsp;cítil, jak se&nbsp;do&nbsp;jeho rtů vpíjí něčí dlouhý, něžný polibek: tehdy nesnesitelně trpěl&nbsp;– zdálo se&nbsp;mu, že&nbsp;celý okolní svět strnul v&nbsp;jediném okamžiku, odumřel navěky a&nbsp;nade vším se&nbsp;rozprostřela dlouhá tisíciletá noc…</span></p>
          <p class="chunk" data-nb-ref-number="103" data-nb-words="575" data-nb-chars="3606"><span class="idea" data-nb-ref-number="102" id="idea102" data-nb-words="575" data-nb-chars="3606">Jindy se&nbsp;zase jako by&nbsp;vracel do&nbsp;bezoblačných let hýčkaného dětství s&nbsp;nevinnými radostmi, nepomíjejícím štěstím, s&nbsp;prvním rozkošnickým údivem nad tajemstvími života, s&nbsp;roji dobrých duchů, kteří vzlétali z&nbsp;každého utrženého květu, hráli si&nbsp;s&nbsp;ním na&nbsp;hustém zeleném pažitu před miniaturním domkem obklopeným akáty, usmívali se&nbsp;na&nbsp;něj z&nbsp;křišťálového nekonečného jezera, kde proseděl celé hodiny a&nbsp;naslouchal nárazům vln. Šelestili kolem něj křídly, uspávali ho&nbsp;duhovými sny, když se&nbsp;matka skláněla nad jeho kolébkou a&nbsp;křižovala, líbala a&nbsp;uspávala ho&nbsp;za&nbsp;dlouhých poklidných večerů tichou ukolébavkou. Ale tu&nbsp;se&nbsp;mu&nbsp;začala zjevovat bytost, která v&nbsp;něm probouzela jakousi nedětskou hrůzu a&nbsp;po kapkách vlévala jed hoře a&nbsp;slz do&nbsp;jeho života. Nejasně tušil, že&nbsp;celou jeho budoucnost určuje neznámý stařec, přesto od&nbsp;něj nedokázal odtrhnout pohled, ačkoliv mu&nbsp;srdce splašeně tlouklo. Zlý stařec ho&nbsp;všude sledoval. Vykukoval z&nbsp;každého keře, houští, lákal ho&nbsp;posuňky, smál se&nbsp;a&nbsp;dráždil ho, proměňoval se&nbsp;v&nbsp;každou dětskou loutku, pitvořil se&nbsp;a&nbsp;pochechtával v&nbsp;jeho rukách jako zlomyslný skřítek. Popichoval proti němu všechny bezcitné spolužáky, nebo usazený ve&nbsp;školních lavicích společně s&nbsp;dětmi vyhlížel z&nbsp;každého písmene chlapcovy mluvnice a&nbsp;šaškoval. Později před spaním se&nbsp;usadil v&nbsp;hlavách jeho postýlky… Zahnal roje dobrých duchů, kteří šelestili zlatými a&nbsp;safírovými křídly kolem jeho kolébky, odloudil mu&nbsp;navždycky ubohou maminku a&nbsp;celé noci mu&nbsp;našeptával dlouhou fantastickou pohádku, nepochopitelnou dětskému srdci, která vzrušovala drásající hrůzou a&nbsp;nedětskou vášní. Nedbal na&nbsp;jeho vzlyky ani prosby a&nbsp;mluvil dál, dokud chlapec neomdlel. Poté se&nbsp;probouzel jako dospělý a&nbsp;nepozorovaně, neslyšně se&nbsp;nad ním přehnala celá léta. Uvědomoval si&nbsp;svou situaci, chápal, že&nbsp;je&nbsp;osamělý a&nbsp;vzdálený světu, samotinký v&nbsp;cizím bytě mezi záhadnými podezřelými lidmi, uprostřed nepřátel, kteří se&nbsp;shlukují a&nbsp;šeptají si&nbsp;v&nbsp;koutech jeho tmavého kamrlíku a&nbsp;kývají na&nbsp;stařenu, která sedí na&nbsp;bobku u&nbsp;ohně, ohřívá si&nbsp;svrasklé ruce a&nbsp;ukazuje na&nbsp;něho. Přepadl ho&nbsp;zmatek, obava. Rád by&nbsp;se&nbsp;dozvěděl, kdo jsou ti&nbsp;lidé a&nbsp;proč jsou tady a&nbsp;proč on&nbsp;sám je&nbsp;ve&nbsp;zdejším kumbálu, a&nbsp;domýšlel se, že&nbsp;zabloudil do&nbsp;podezřelého zločineckého doupěte, zlákán jakousi neznámou silou, aniž si&nbsp;předem zjistil, kdo jsou zdejší obyvatelé a&nbsp;co jsou vlastně zač jeho bytní. Trápilo ho&nbsp;podezření – ale vtom v&nbsp;noční tmě zase jakási stařena začala tiše, sotva slyšitelně, pro sebe, šeptem vyprávět dlouhou pohádku a&nbsp;smutně pokyvovala šedovlasou hlavou nad uhasínajícím ohněm. Znovu se&nbsp;ho&nbsp;zmocnila hrůza&nbsp;– pohádkové postavy a&nbsp;děje ožily před jeho očima. Sledoval, jak všecko, od&nbsp;dětských nejasných tužeb, všecky jeho myšlenky a&nbsp;sny, vše, co&nbsp;prožil nebo vyčetl z&nbsp;knih, na&nbsp;co&nbsp;už&nbsp;dávno zapomněl, ožilo, zjevilo se&nbsp;mu&nbsp;v&nbsp;obrovitých rozměrech a&nbsp;obrazech a&nbsp;chodilo, rojilo se&nbsp;kolem. Viděl, jak se&nbsp;před ním rozprostřely nádherné, kouzelné zahrady, vyrůstala a&nbsp;řítila se&nbsp;celá města, celé hřbitovy mu&nbsp;vysílaly vstříc svoje oživlé nebožtíky, před jeho zraky se&nbsp;rodily a&nbsp;hynuly národy a&nbsp;plemena, u&nbsp;jeho lůžka se&nbsp;zhmotnila každá jeho myšlenka, efemérní touha skoro v&nbsp;témže okamžiku, kdy se&nbsp;zrodila. A&nbsp;konečně, všechny myšlenky se&nbsp;změnily v&nbsp;jeho mysli v&nbsp;celé světy, bytosti a&nbsp;on sám se&nbsp;vznášel jako zrnko prachu v&nbsp;celém tom nekonečném, podivném, neskutečném světě a&nbsp;cítil, jak ho&nbsp;život svou bouřlivou nezávislostí drtí, utlačuje a&nbsp;pronásleduje věčnou bezmeznou ironií. Cítil, že&nbsp;umírá, rozpadává se&nbsp;v&nbsp;prach a&nbsp;popel, bez naděje na&nbsp;vzkříšení, navěky. Chtěl utéci, ale v&nbsp;celém vesmíru se&nbsp;pro něj nenašla skrýš. Nakonec v&nbsp;záchvatu zoufalství ze&nbsp;všech sil hlasitě vykřikl a&nbsp;probudil se…</span></p>
          <p class="chunk" data-nb-ref-number="104" data-nb-words="174" data-nb-chars="1088"><span class="idea" data-nb-ref-number="103" id="idea103" data-nb-words="174" data-nb-chars="1088">Probudil se, zalitý chladným, ledovým potem. Kolem panovalo mrtvé ticho&nbsp;– byla hluboká noc. Ale on&nbsp;sám měl pocit, že&nbsp;kdesi pokračuje jeho fantastická pohádka, že&nbsp;čísi sípavý hlas doopravdy dlouze vypráví o&nbsp;něčem zdánlivě známém, o&nbsp;temných lesích, o&nbsp;jakýchsi neohrožených loupežnících, o&nbsp;statečném mládenci, div ne&nbsp;o&nbsp;samém Stěnku Razinovi, o&nbsp;veselých burlackých pitkách, o&nbsp;jedné spanilé panně a&nbsp;o&nbsp;matičce Volze. Není to&nbsp;snad pohádka? Opravdu ji&nbsp;slyšel vyprávět? Celou hodinu ležel s&nbsp;otevřenýma očima, bez hnutí, v&nbsp;trýznivé strnulosti. Konečně se&nbsp;opatrně nadzvedl na&nbsp;lůžku a&nbsp;radostně si&nbsp;uvědomil, že&nbsp;nelítostná nemoc nevysála všechny jeho síly. Blouznění pominulo a&nbsp;nastoupila skutečnost. Povšiml si, že&nbsp;je&nbsp;oblečený stejně jako při rozmluvě s&nbsp;Kateřinou, a&nbsp;tudíž od&nbsp;toho jitra, kdy ho&nbsp;opustila, neuplynulo mnoho času. Pocítil příliv energie. Po&nbsp;paměti nahmatal velkou skobu, bůhvíproč zatlučenou do&nbsp;přepážky nad jeho hlavou, kde mu&nbsp;ustlali, zachytil se&nbsp;jí&nbsp;– visel teď na&nbsp;ní&nbsp;celým tělem&nbsp;– a&nbsp;natáhl se&nbsp;ke&nbsp;škvíře, odkud se&nbsp;linulo slabé světlo. Přitiskl oko ke&nbsp;štěrbině a&nbsp;vzrušením zatajil dech.</span></p>
          <p class="chunk" data-nb-ref-number="105" data-nb-words="155" data-nb-chars="1016"><span class="idea" data-nb-ref-number="104" id="idea104" data-nb-words="155" data-nb-chars="1016">V&nbsp;Rohu komůrky bytných stála postel, před ní&nbsp;stůl pokrytý přehozem a&nbsp;zavalený velkými starodávnými vázanými knihami, které připomínaly církevní. Visela tu&nbsp;ikona, stejně starobylá jako v&nbsp;jeho kumbálu, a&nbsp;před ní&nbsp;hořela lampička s&nbsp;věčným světlem. V&nbsp;posteli ležel starý Murin, utrápený, nemocný, bledý jako stěna a&nbsp;zahalený kožešinovou pokrývkou. Na&nbsp;kolenou měl otevřenou knihu. Na&nbsp;lavici u&nbsp;postele odpočívala Kateřina, jednou rukou objímala starce a&nbsp;hlavu měla položenou na&nbsp;jeho prsou. Hleděla na&nbsp;něho pozorným, dětsky udiveným pohledem, a&nbsp;jak se&nbsp;zdálo, s&nbsp;nevyčerpatelnou zvídavostí a&nbsp;napjatým očekáváním naslouchala jeho vyprávění. Chvílemi vypravěčův hlas sílil a&nbsp;jeho bledá tvář vyjadřovala vzrušení: svraštil obočí, oči mu&nbsp;zasvítily a&nbsp;Kateřina snad rozčilením a&nbsp;strachem zbledla. Když se&nbsp;ve&nbsp;starcově tváři objevil náznak úsměvu, tiše se&nbsp;rozesmála. Občas se&nbsp;jí&nbsp;zarosily oči, stařec ji&nbsp;pohladil po&nbsp;hlavě jako dítě a&nbsp;ona ho&nbsp;ještě pevněji objala sněhobílou, obnaženou paží a&nbsp;ještě láskyplněji se&nbsp;přivinula k&nbsp;jeho prsům.</span></p>
          <p class="chunk" data-nb-ref-number="106" data-nb-words="178" data-nb-chars="1117"><span class="idea" data-nb-ref-number="105" id="idea105" data-nb-words="178" data-nb-chars="1117">Ordynov se&nbsp;chvílemi domníval, že&nbsp;to&nbsp;všecko je&nbsp;sen, dokonce o&nbsp;tom byl přesvědčen, ale přesto se&nbsp;mu&nbsp;krev nahrnula do&nbsp;hlavy a&nbsp;ve spáncích mu&nbsp;bolestně zabubnovalo. Pustil skobu, vstal z&nbsp;postele a&nbsp;vrávoravě, jako náměsíčný, přistoupil ke&nbsp;dveřím bytných a&nbsp;opřel se&nbsp;do&nbsp;nich; nechápal svoje vzplanutí, které mu&nbsp;rozproudilo krev. Zrezivělá závora povolila a&nbsp;on s&nbsp;hlukem a&nbsp;rachotem vpadl do&nbsp;vedlejší ložnice. Všiml si, jak sebou Kateřina škubla a&nbsp;ucukla, jak zlostně zajiskřily starcovy oči pod svraštělým obočím a&nbsp;jeho obličej se&nbsp;zkřivil zuřivostí. Viděl, jak nemocný šátrá po&nbsp;stěně, kde visela puška, a&nbsp;přitom z&nbsp;něj nespouští oči; vzápětí zahlédl, jak se&nbsp;zaleskla hlaveň pušky, namířená nejistou, zlostí roztřesenou rukou přímo na&nbsp;jeho prsa… Ozval se&nbsp;výstřel a&nbsp;pak divoký, skoro nelidský výkřik. Když se&nbsp;kouř rozptýlil, Ordynova ohromila strašlivá podívaná. Chvěl se&nbsp;na&nbsp;celém těle a&nbsp;skláněl se&nbsp;nad starcem. Murin ležel na&nbsp;podlaze v&nbsp;křečích, obličej měl bolestivě stažený a&nbsp;na zkřivených rtech vystoupila pěna. Ordynov se&nbsp;dovtípil, že&nbsp;nešťastníka přepadl silný záchvat padoucnice. Společně s&nbsp;Kateřinou mu&nbsp;přispěchali na&nbsp;pomoc…</span></p>
          <p class="chunk" data-nb-ref-number="107" data-nb-words="1" data-nb-chars="1"><span class="idea" data-nb-ref-number="106" id="idea106" data-nb-words="1" data-nb-chars="1">3</span></p>
          <p class="chunk" data-nb-ref-number="108" data-nb-words="54" data-nb-chars="318"><span class="idea" data-nb-ref-number="107" id="idea107" data-nb-words="54" data-nb-chars="318">Noc uplynula v&nbsp;obavách. Druhý den časně ráno Ordynov vyšel z&nbsp;domu, ačkoliv byl ještě slabý a&nbsp;trápila ho&nbsp;zimnice. Na&nbsp;dvoře znovu potkal domovníka. Tentokrát Tatar už&nbsp;z&nbsp;dálky nadzvedl čepici a&nbsp;zvědavě si&nbsp;ho&nbsp;prohlížel. Potom, jako by&nbsp;se&nbsp;vzpamatoval, popadl koště a&nbsp;úkosem sledoval Ordynova, který se&nbsp;k&nbsp;němu pomalu blížil.</span></p>
          <p class="chunk" data-nb-ref-number="109" data-nb-words="7" data-nb-chars="43"><span class="idea" data-nb-ref-number="108" id="idea108" data-nb-words="7" data-nb-chars="43">„Neslyšels něco v&nbsp;noci?“ zeptal se&nbsp;Ordynov.</span></p>
          <p class="chunk" data-nb-ref-number="110" data-nb-words="1" data-nb-chars="9"><span class="idea" data-nb-ref-number="109" id="idea109" data-nb-words="1" data-nb-chars="9">„Slyšel.“</span></p>
          <p class="chunk" data-nb-ref-number="111" data-nb-words="6" data-nb-chars="30"><span class="idea" data-nb-ref-number="110" id="idea110" data-nb-words="6" data-nb-chars="30">„Co je&nbsp;to&nbsp;vlastně za&nbsp;člověka?“</span></p>
          <p class="chunk" data-nb-ref-number="112" data-nb-words="12" data-nb-chars="66"><span class="idea" data-nb-ref-number="111" id="idea111" data-nb-words="12" data-nb-chars="66">„Sama byt najímala, sama vědět musí. Já&nbsp;nemít nic společný s&nbsp;tím.“</span></p>
          <p class="chunk" data-nb-ref-number="113" data-nb-words="14" data-nb-chars="99"><span class="idea" data-nb-ref-number="112" id="idea112" data-nb-words="14" data-nb-chars="99">„Budeš už&nbsp;jednou mluvit?“ vykřikl Ordynov, celý bez sebe, v&nbsp;záchvatu jakési bolestné podrážděnosti.</span></p>
          <p class="chunk" data-nb-ref-number="114" data-nb-words="37" data-nb-chars="196"><span class="idea" data-nb-ref-number="113" id="idea113" data-nb-words="37" data-nb-chars="196">„Co já&nbsp;udělala? Ty&nbsp;vinu mít. Ty&nbsp;nájemníky lekala. Dole bydlet rakvář: hluchý být a&nbsp;všecko slyšet, a&nbsp;jeho bába hluchá být a&nbsp;taky všecko slyšet. A&nbsp;já sousední dvůr&nbsp;– taky slyšet. Já&nbsp;jít na&nbsp;policii.“</span></p>
          <p class="chunk" data-nb-ref-number="115" data-nb-words="9" data-nb-chars="54"><span class="idea" data-nb-ref-number="114" id="idea114" data-nb-words="9" data-nb-chars="54">„Zajdu tam sám,“ odpověděl Ordynov a&nbsp;zamířil k&nbsp;vratům.</span></p>
          <p class="chunk" data-nb-ref-number="116" data-nb-words="7" data-nb-chars="42"><span class="idea" data-nb-ref-number="115" id="idea115" data-nb-words="7" data-nb-chars="42">„Jak chtěla&nbsp;– sama najímala… Počkat, pán.“</span></p>
          <p class="chunk" data-nb-ref-number="117" data-nb-words="9" data-nb-chars="52"><span class="idea" data-nb-ref-number="116" id="idea116" data-nb-words="9" data-nb-chars="52">Ordynov se&nbsp;ohlédl&nbsp;– domovník se&nbsp;uctivě dotkl čepice.</span></p>
          <p class="chunk" data-nb-ref-number="118" data-nb-words="2" data-nb-chars="8"><span class="idea" data-nb-ref-number="117" id="idea117" data-nb-words="2" data-nb-chars="8">„Co je?“</span></p>
          <p class="chunk" data-nb-ref-number="119" data-nb-words="6" data-nb-chars="32"><span class="idea" data-nb-ref-number="118" id="idea118" data-nb-words="6" data-nb-chars="32">„Jestli jít, já&nbsp;jít k&nbsp;domácímu.“</span></p>
          <p class="chunk" data-nb-ref-number="120" data-nb-words="3" data-nb-chars="10"><span class="idea" data-nb-ref-number="119" id="idea119" data-nb-words="3" data-nb-chars="10">„No a&nbsp;co?“</span></p>
          <p class="chunk" data-nb-ref-number="121" data-nb-words="3" data-nb-chars="23"><span class="idea" data-nb-ref-number="120" id="idea120" data-nb-words="3" data-nb-chars="23">„Radši odstěhovala se…“</span></p>
          <p class="chunk" data-nb-ref-number="122" data-nb-words="5" data-nb-chars="39"><span class="idea" data-nb-ref-number="121" id="idea121" data-nb-words="5" data-nb-chars="39">„Hlupáku,“ procedil Ordynov a&nbsp;vykročil.</span></p>
          <p class="chunk" data-nb-ref-number="123" data-nb-words="26" data-nb-chars="160"><span class="idea" data-nb-ref-number="122" id="idea122" data-nb-words="26" data-nb-chars="160">„Stát, pán!“ domovník se&nbsp;znovu dotkl čepice a&nbsp;zazubil se. „Poslouchala, pán: srdce měla v&nbsp;těle. Proč ubožáka pronásledovat? To&nbsp;hřích. Bůh to&nbsp;zakázat&nbsp;– slyšela?“</span></p>
          <p class="chunk" data-nb-ref-number="124" data-nb-words="11" data-nb-chars="53"><span class="idea" data-nb-ref-number="123" id="idea123" data-nb-words="11" data-nb-chars="53">„Ty taky poslouchej a&nbsp;tohle si&nbsp;vezmi. Tak co&nbsp;je&nbsp;zač?“</span></p>
          <p class="chunk" data-nb-ref-number="125" data-nb-words="3" data-nb-chars="12"><span class="idea" data-nb-ref-number="124" id="idea124" data-nb-words="3" data-nb-chars="12">„Co je&nbsp;zač?“</span></p>
          <p class="chunk" data-nb-ref-number="126" data-nb-words="1" data-nb-chars="6"><span class="idea" data-nb-ref-number="125" id="idea125" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="127" data-nb-words="4" data-nb-chars="22"><span class="idea" data-nb-ref-number="126" id="idea126" data-nb-words="4" data-nb-chars="22">„I&nbsp;bez peněz povědět.“</span></p>
          <p class="chunk" data-nb-ref-number="128" data-nb-words="17" data-nb-chars="100"><span class="idea" data-nb-ref-number="127" id="idea127" data-nb-words="17" data-nb-chars="100">Domovník vzal koště, několikrát s&nbsp;ním zamával a&nbsp;pak se&nbsp;zastavil a&nbsp;upřeně, vážně pohlédl na&nbsp;Ordynova.</span></p>
          <p class="chunk" data-nb-ref-number="129" data-nb-words="15" data-nb-chars="87"><span class="idea" data-nb-ref-number="128" id="idea128" data-nb-words="15" data-nb-chars="87">„Ty dobrý pán. A&nbsp;nechtěla být pohromadě s&nbsp;člověkem dobrým, tvoje vůle… Já&nbsp;tak povědět.“</span></p>
          <p class="chunk" data-nb-ref-number="130" data-nb-words="30" data-nb-chars="201"><span class="idea" data-nb-ref-number="129" id="idea129" data-nb-words="30" data-nb-chars="201">Tatar na&nbsp;něj vrhl ještě významnější pohled a&nbsp;znovu, snad rozzlobeně, uchopil koště. Nakonec se&nbsp;zatvářil, jako by&nbsp;skončil nějakou práci, tajemně přistoupil k&nbsp;Ordynovovi a&nbsp;s&nbsp;výmluvným posuňkem prohlásil:</span></p>
          <p class="chunk" data-nb-ref-number="131" data-nb-words="2" data-nb-chars="12"><span class="idea" data-nb-ref-number="130" id="idea130" data-nb-words="2" data-nb-chars="12">„Ona tento!“</span></p>
          <p class="chunk" data-nb-ref-number="132" data-nb-words="1" data-nb-chars="5"><span class="idea" data-nb-ref-number="131" id="idea131" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="133" data-nb-words="2" data-nb-chars="14"><span class="idea" data-nb-ref-number="132" id="idea132" data-nb-words="2" data-nb-chars="14">„Rozum nemít!“</span></p>
          <p class="chunk" data-nb-ref-number="134" data-nb-words="1" data-nb-chars="7"><span class="idea" data-nb-ref-number="133" id="idea133" data-nb-words="1" data-nb-chars="7">„Cože?“</span></p>
          <p class="chunk" data-nb-ref-number="135" data-nb-words="38" data-nb-chars="209"><span class="idea" data-nb-ref-number="134" id="idea134" data-nb-words="38" data-nb-chars="209">„Uletěl. Taktak. Uletěl!“ opakoval Tatar ještě tajemněji. „Ona&nbsp;– nemocná být. On&nbsp;loď mít, veliká, i&nbsp;druhá mít, i&nbsp;třetí, po&nbsp;Volze chodit, já&nbsp;od&nbsp;Volhy taky být. Ještě továrna být, ale shořet a&nbsp;on&nbsp;– hlavu nemít.“</span></p>
          <p class="chunk" data-nb-ref-number="136" data-nb-words="2" data-nb-chars="16"><span class="idea" data-nb-ref-number="135" id="idea135" data-nb-words="2" data-nb-chars="16">„Přeskočilo mu?“</span></p>
          <p class="chunk" data-nb-ref-number="137" data-nb-words="54" data-nb-chars="294"><span class="idea" data-nb-ref-number="136" id="idea136" data-nb-words="54" data-nb-chars="294">„Ne, ne…“ a&nbsp;Tatar odděloval slova: „On rozum ne&nbsp;ztratit. On&nbsp;hlavu dobrá mít. Všecko znát, knihy moc číst a&nbsp;jiným pravdu říkat. Tak přijít někdo: dva ruble, tři ruble, čtyrycet ruble, jak kdo chtít. On&nbsp;– kniha podívat a&nbsp;pravdu povědět. A&nbsp;peníze na&nbsp;stůl, hnedky na&nbsp;stůl vyložit&nbsp;– bez penízu nic!“</span></p>
          <p class="chunk" data-nb-ref-number="138" data-nb-words="13" data-nb-chars="81"><span class="idea" data-nb-ref-number="137" id="idea137" data-nb-words="13" data-nb-chars="81">A&nbsp;domovník si&nbsp;natolik bral k&nbsp;srdci Murinovy záležitosti, až&nbsp;se&nbsp;radostně rozesmál.</span></p>
          <p class="chunk" data-nb-ref-number="139" data-nb-words="5" data-nb-chars="24"><span class="idea" data-nb-ref-number="138" id="idea138" data-nb-words="5" data-nb-chars="24">„No a&nbsp;co, hádal někomu?“</span></p>
          <p class="chunk" data-nb-ref-number="140" data-nb-words="18" data-nb-chars="110"><span class="idea" data-nb-ref-number="139" id="idea139" data-nb-words="18" data-nb-chars="110">„Hm…“ zamumlal Tatar a&nbsp;přikývl, „ona pravdu povědět. Ona Boha prosit, hodně prosit. Přicházet to&nbsp;na&nbsp;něho pak…“</span></p>
          <p class="chunk" data-nb-ref-number="141" data-nb-words="5" data-nb-chars="34"><span class="idea" data-nb-ref-number="140" id="idea140" data-nb-words="5" data-nb-chars="34">A&nbsp;znovu opakoval výmluvný posuněk.</span></p>
          <p class="chunk" data-nb-ref-number="142" data-nb-words="36" data-nb-chars="205"><span class="idea" data-nb-ref-number="141" id="idea141" data-nb-words="36" data-nb-chars="205">Vtom na&nbsp;něj kdosi zavolal ze&nbsp;sousedního dvora a&nbsp;vzápětí se&nbsp;objevil shrbený šedovlasý mužík v&nbsp;selském kožichu. Šel, hekal, klopýtal, díval se&nbsp;do&nbsp;země a&nbsp;něco si&nbsp;mumlal. Vypadalo to, že&nbsp;stářím přišel o&nbsp;rozum.</span></p>
          <p class="chunk" data-nb-ref-number="143" data-nb-words="66" data-nb-chars="398"><span class="idea" data-nb-ref-number="142" id="idea142" data-nb-words="66" data-nb-chars="398">„Domácí, domácí!“ zašeptal spěšně domovník, kývl Ordynovovi kvapně na&nbsp;rozloučenou, strhl si&nbsp;čepici a&nbsp;rozběhl se&nbsp;k&nbsp;starci, jehož tvář připadala Ordynovovi známá: alespoň se&nbsp;s&nbsp;ním nedávno setkal. Usoudil, že&nbsp;na&nbsp;tom není nic divného, a&nbsp;odešel. Domovník se&nbsp;mu&nbsp;jevil jako obrovský podfukář a&nbsp;drzoun. Ten flákač jako by&nbsp;se&nbsp;mnou handloval! pomyslel si. „Bůhví, co&nbsp;v&nbsp;tom vlastně vězí,“ pronesl už&nbsp;na&nbsp;ulici.</span></p>
          <p class="chunk" data-nb-ref-number="144" data-nb-words="41" data-nb-chars="265"><span class="idea" data-nb-ref-number="143" id="idea143" data-nb-words="41" data-nb-chars="265">Postupně ho&nbsp;ovládly jiné myšlenky. Všecko působilo nepříjemným dojmem: byl pošmourný studený den a&nbsp;poletoval sníh. Ordynov cítil, jak ho&nbsp;znovu zmáhá zimnice, a&nbsp;půda se&nbsp;mu&nbsp;rozkolébala pod nohama. Vtom mu&nbsp;známý hlas, odporně sladký nakřáplý tenor, popřál dobré jitro.</span></p>
          <p class="chunk" data-nb-ref-number="145" data-nb-words="4" data-nb-chars="35"><span class="idea" data-nb-ref-number="144" id="idea144" data-nb-words="4" data-nb-chars="35">„Jaroslave Iljiči!“ zvolal Ordynov.</span></p>
          <p class="chunk" data-nb-ref-number="146" data-nb-words="92" data-nb-chars="607"><span class="idea" data-nb-ref-number="145" id="idea145" data-nb-words="92" data-nb-chars="607">Před ním stál čilý třicátník s&nbsp;červenými tvářemi a&nbsp;šedýma mlsnýma očkama, oblečený jako obvykle, a&nbsp;s&nbsp;úsměvem mu&nbsp;podával ruku. Seznámili se&nbsp;zcela náhodou přesně před rokem, téměř na&nbsp;ulici. K&nbsp;jejich letmému seznámení přispěla jednak náhoda, jednak pozoruhodná slabost Jaroslava Iljiče pro dobré, šlechetné a&nbsp;zejména vzdělané lidi, kteří přinejmenším svým zdvořilým vystupováním a&nbsp;nadáním patřili k&nbsp;lepší společnosti. Přestože měl Jaroslav Iljič výjimečně sladký tenor, dokonce i&nbsp;v&nbsp;rozhovoru s&nbsp;těmi nejbližšími přáteli se&nbsp;v&nbsp;jeho hlasu ozýval zřetelný velitelský tón, který nestrpěl odmluvu&nbsp;– možná to&nbsp;byl zvyk.</span></p>
          <p class="chunk" data-nb-ref-number="147" data-nb-words="11" data-nb-chars="71"><span class="idea" data-nb-ref-number="146" id="idea146" data-nb-words="11" data-nb-chars="71">„Kde se&nbsp;tu&nbsp;berete?“ vykřikl Jaroslav Iljič s&nbsp;výrazem upřímného nadšení.</span></p>
          <p class="chunk" data-nb-ref-number="148" data-nb-words="2" data-nb-chars="14"><span class="idea" data-nb-ref-number="147" id="idea147" data-nb-words="2" data-nb-chars="14">„Bydlím tady.“</span></p>
          <p class="chunk" data-nb-ref-number="149" data-nb-words="76" data-nb-chars="466"><span class="idea" data-nb-ref-number="148" id="idea148" data-nb-words="76" data-nb-chars="466">„Už dávno?“ pokračoval Jaroslav Iljič stále zpěvavějším hlasem. „A&nbsp;já neměl ani tušení! Jsem váš soused. Bydlím ve&nbsp;zdejší čtvrti. Už&nbsp;víc než před měsícem jsem se&nbsp;vrátil z&nbsp;Rjazanské gubernie. A&nbsp;teď jsem vás lapil, můj starý šlechetný příteli!“ a&nbsp;dobrosrdečně se&nbsp;rozesmál. „Čekej na&nbsp;mě&nbsp;u&nbsp;Tarasova, Sergejeve!“ zahlaholil náhle. „A&nbsp;beze mě&nbsp;ani ránu! A&nbsp;Olsufjevovu domovníkovi řekni, ať&nbsp;sebou mrskne! Pověz mu, ať&nbsp;okamžitě přijde do&nbsp;kanceláře. Vrátím se&nbsp;asi za&nbsp;hodinku.“</span></p>
          <p class="chunk" data-nb-ref-number="150" data-nb-words="16" data-nb-chars="109"><span class="idea" data-nb-ref-number="149" id="idea149" data-nb-words="16" data-nb-chars="109">Zatímco spěšně vydával komusi příkazy, delikátně vzal Ordynova pod paždí a&nbsp;zavedl ho&nbsp;do&nbsp;nejbližšího hostince.</span></p>
          <p class="chunk" data-nb-ref-number="151" data-nb-words="26" data-nb-chars="164"><span class="idea" data-nb-ref-number="150" id="idea150" data-nb-words="26" data-nb-chars="164">„Neměl bych klid, kdybychom po&nbsp;tak dlouhé přestávce spolu nevyměnili pár slov o&nbsp;samotě. Co&nbsp;vaše věda?“ dodal skoro nábožně a&nbsp;tajemně ztišil hlas. „Pořád pracujete?“</span></p>
          <p class="chunk" data-nb-ref-number="152" data-nb-words="6" data-nb-chars="38"><span class="idea" data-nb-ref-number="151" id="idea151" data-nb-words="6" data-nb-chars="38">„Ano,“ přikývl Ordynov a&nbsp;dostal nápad.</span></p>
          <p class="chunk" data-nb-ref-number="153" data-nb-words="49" data-nb-chars="290"><span class="idea" data-nb-ref-number="152" id="idea152" data-nb-words="49" data-nb-chars="290">„To je&nbsp;ušlechtilé, ano, ano,“ a&nbsp;Jaroslav Iljič mu&nbsp;pevně stiskl ruku. „Budete ozdobou naší společnosti. Dej vám Bůh štěstí na&nbsp;vědeckém poli… Božínku, jsem tak rád, že&nbsp;jsem vás potkal! Tolikrát jsem si&nbsp;na&nbsp;vás vzpomněl a&nbsp;říkal jsem si, jakpak se&nbsp;asi vynachází náš velkodušný důvtipný Ordynov?“</span></p>
          <p class="chunk" data-nb-ref-number="154" data-nb-words="17" data-nb-chars="117"><span class="idea" data-nb-ref-number="153" id="idea153" data-nb-words="17" data-nb-chars="117">Usadili se&nbsp;v&nbsp;salonku. Jaroslav Iljič objednal občerstvení, nařídil, aby přinesli vodku, a&nbsp;dojatě pohlédl na&nbsp;Ordynova.</span></p>
          <p class="chunk" data-nb-ref-number="155" data-nb-words="16" data-nb-chars="109"><span class="idea" data-nb-ref-number="154" id="idea154" data-nb-words="16" data-nb-chars="109">„Mezitím co&nbsp;jsme se&nbsp;neviděli, hodně jsem četl,“ začal nesměle, poněkud úlisně. „Přečetl jsem celého Puškina…“</span></p>
          <p class="chunk" data-nb-ref-number="156" data-nb-words="6" data-nb-chars="37"><span class="idea" data-nb-ref-number="155" id="idea155" data-nb-words="6" data-nb-chars="37">Ordynov se&nbsp;na&nbsp;něho roztržitě podíval.</span></p>
          <p class="chunk" data-nb-ref-number="157" data-nb-words="22" data-nb-chars="153"><span class="idea" data-nb-ref-number="156" id="idea156" data-nb-words="22" data-nb-chars="153">„Obdivuhodné zobrazení lidské vášně, prosím. Ale především dovolte, abych vám poděkoval. Tolik jste toho pro mě&nbsp;udělal… Naučil jste mě&nbsp;správně uvažovat.“</span></p>
          <p class="chunk" data-nb-ref-number="158" data-nb-words="3" data-nb-chars="16"><span class="idea" data-nb-ref-number="157" id="idea157" data-nb-words="3" data-nb-chars="16">„Co vás napadá!“</span></p>
          <p class="chunk" data-nb-ref-number="159" data-nb-words="23" data-nb-chars="128"><span class="idea" data-nb-ref-number="158" id="idea158" data-nb-words="23" data-nb-chars="128">„Ne, dovolte. Co&nbsp;je&nbsp;pravda, to&nbsp;je&nbsp;pravda. Spravedlnost musí být. Jsem hrdý na&nbsp;to, že&nbsp;cit pro spravedlnost ve&nbsp;mně ještě neuhasl.“</span></p>
          <p class="chunk" data-nb-ref-number="160" data-nb-words="8" data-nb-chars="57"><span class="idea" data-nb-ref-number="159" id="idea159" data-nb-words="8" data-nb-chars="57">„Prosím vás! Nebuďte vůči sobě nespravedlivý. Vážně, já…“</span></p>
          <p class="chunk" data-nb-ref-number="161" data-nb-words="18" data-nb-chars="119"><span class="idea" data-nb-ref-number="160" id="idea160" data-nb-words="18" data-nb-chars="119">„Ne, to&nbsp;je&nbsp;naprosto spravedlivé,“ namítl neobvykle zapáleně Jaroslav Iljič. „Co jsem v&nbsp;porovnání s&nbsp;vámi? Nemám pravdu?“</span></p>
          <p class="chunk" data-nb-ref-number="162" data-nb-words="3" data-nb-chars="14"><span class="idea" data-nb-ref-number="161" id="idea161" data-nb-words="3" data-nb-chars="14">„Můj ty&nbsp;Bože…“</span></p>
          <p class="chunk" data-nb-ref-number="163" data-nb-words="2" data-nb-chars="11"><span class="idea" data-nb-ref-number="162" id="idea162" data-nb-words="2" data-nb-chars="11">„Ano, ano…“</span></p>
          <p class="chunk" data-nb-ref-number="164" data-nb-words="3" data-nb-chars="16"><span class="idea" data-nb-ref-number="163" id="idea163" data-nb-words="3" data-nb-chars="16">Oba se&nbsp;odmlčeli.</span></p>
          <p class="chunk" data-nb-ref-number="165" data-nb-words="52" data-nb-chars="357"><span class="idea" data-nb-ref-number="164" id="idea164" data-nb-words="52" data-nb-chars="357">„Byl jsem pamětliv vašich rad, přerušil jsem spoustu společensky neúnosných známostí a&nbsp;částečně jsem obrousil svoje chování,“ spustil znovu Jaroslav Iljič trochu plaše a&nbsp;úlisně. „Když mám volnou chvíli, převážně vysedávám doma a&nbsp;po večerech čtu nějakou užitečnou literaturu… Mám jedno přání, vážený příteli, rád bych alespoň malým dílem prospěl své vlasti…“</span></p>
          <p class="chunk" data-nb-ref-number="166" data-nb-words="8" data-nb-chars="60"><span class="idea" data-nb-ref-number="165" id="idea165" data-nb-words="8" data-nb-chars="60">„Vždycky jsem vás pokládal za&nbsp;nesmírně šlechetného člověka.“</span></p>
          <p class="chunk" data-nb-ref-number="167" data-nb-words="25" data-nb-chars="168"><span class="idea" data-nb-ref-number="166" id="idea166" data-nb-words="25" data-nb-chars="168">„Pokaždé mi&nbsp;vléváte balzám do&nbsp;duše… ušlechtilý mladý muži…“ a&nbsp;Jaroslav Iljič srdečně stiskl Ordynovovi ruku. „Copak, vy&nbsp;nepijete?“ podivil se, když se&nbsp;trochu uklidnili.</span></p>
          <p class="chunk" data-nb-ref-number="168" data-nb-words="3" data-nb-chars="23"><span class="idea" data-nb-ref-number="167" id="idea167" data-nb-words="3" data-nb-chars="23">„Nemůžu. Jsem nemocný.“</span></p>
          <p class="chunk" data-nb-ref-number="169" data-nb-words="36" data-nb-chars="209"><span class="idea" data-nb-ref-number="168" id="idea168" data-nb-words="36" data-nb-chars="209">„Nemocný? Ale, ale! A&nbsp;jak a&nbsp;kdy jste ráčil onemocnět? Jestli si&nbsp;přejete… Kdo vás léčí? Jestli si&nbsp;přejete, řeknu našemu soukromému doktorovi. Sám k&nbsp;němu osobně zaběhnu. Má&nbsp;zlaté ruce!“ a&nbsp;užuž sahal po&nbsp;klobouku.</span></p>
          <p class="chunk" data-nb-ref-number="170" data-nb-words="8" data-nb-chars="48"><span class="idea" data-nb-ref-number="169" id="idea169" data-nb-words="8" data-nb-chars="48">„Uctivě děkuju. Neléčím se&nbsp;a&nbsp;nemám rád doktory…“</span></p>
          <p class="chunk" data-nb-ref-number="171" data-nb-words="95" data-nb-chars="556"><span class="idea" data-nb-ref-number="170" id="idea170" data-nb-words="95" data-nb-chars="556">„Co to&nbsp;povídáte? Copak je&nbsp;tohle možné? Ten doktor dělá hotové zázraky!“ pokračoval vemlouvavě Jaroslav Iljič. „Onehdá&nbsp;– když dovolíte, budu vám to&nbsp;vyprávět&nbsp;– onehdá k&nbsp;němu přijde jeden chudák zámečník a&nbsp;povídá: ‚Píchnul jsem se&nbsp;tuhle nářadím do&nbsp;ruky, vyléčte mě…‘ Doktor viděl, že&nbsp;tomu nešťastníkovi hrozí otrava krve, a&nbsp;rozhodl se&nbsp;postižený úd&nbsp;amputovat. Provedl to&nbsp;přede mnou a&nbsp;tak ušlech… chci říct tak skvěle, že&nbsp;kdybych necítil účast k&nbsp;trpícímu lidstvu, bylo by&nbsp;mi&nbsp;příjemné jen tak, ze&nbsp;zvědavosti to&nbsp;sledovat. A&nbsp;co vás trápí a&nbsp;jak jste k&nbsp;tomu přišel?“</span></p>
          <p class="chunk" data-nb-ref-number="172" data-nb-words="5" data-nb-chars="38"><span class="idea" data-nb-ref-number="171" id="idea171" data-nb-words="5" data-nb-chars="38">„Stěhování… Teprve dneska jsem vstal.“</span></p>
          <p class="chunk" data-nb-ref-number="173" data-nb-words="27" data-nb-chars="142"><span class="idea" data-nb-ref-number="172" id="idea172" data-nb-words="27" data-nb-chars="142">„Ještě nejste v&nbsp;pořádku. Radím vám, neměl byste chodit ven. Tak tedy už&nbsp;nebydlíte tam co&nbsp;dřív? A&nbsp;co vás vedlo k&nbsp;tomu, že&nbsp;jste se&nbsp;přestěhoval?“</span></p>
          <p class="chunk" data-nb-ref-number="174" data-nb-words="5" data-nb-chars="33"><span class="idea" data-nb-ref-number="173" id="idea173" data-nb-words="5" data-nb-chars="33">„Moje bytná odjela z&nbsp;Petrohradu.“</span></p>
          <p class="chunk" data-nb-ref-number="175" data-nb-words="51" data-nb-chars="314"><span class="idea" data-nb-ref-number="174" id="idea174" data-nb-words="51" data-nb-chars="314">„Domna Savišna? Opravdu? Dobrá, ušlechtilá stařenka! Víte, cítil jsem k&nbsp;ní skoro synovskou úctu. V&nbsp;jejím životě bylo cosi vznešeného, ještě z&nbsp;dob našich pradědů… Při pohledu na&nbsp;ni&nbsp;jako bych viděl před sebou naši stařičkou majestátní minulost… Totiž víte, já&nbsp;tak trochu básním…“ uzavřel rozpačitě a&nbsp;zrudl až&nbsp;po&nbsp;uši.</span></p>
          <p class="chunk" data-nb-ref-number="176" data-nb-words="5" data-nb-chars="26"><span class="idea" data-nb-ref-number="175" id="idea175" data-nb-words="5" data-nb-chars="26">„Ano, byla to&nbsp;hodná žena.“</span></p>
          <p class="chunk" data-nb-ref-number="177" data-nb-words="6" data-nb-chars="38"><span class="idea" data-nb-ref-number="176" id="idea176" data-nb-words="6" data-nb-chars="38">„A&nbsp;když dovolíte, kdepak teď bydlíte?“</span></p>
          <p class="chunk" data-nb-ref-number="178" data-nb-words="5" data-nb-chars="38"><span class="idea" data-nb-ref-number="177" id="idea177" data-nb-words="5" data-nb-chars="38">„Tady nedaleko, v&nbsp;domě Koršunovových.“</span></p>
          <p class="chunk" data-nb-ref-number="179" data-nb-words="16" data-nb-chars="105"><span class="idea" data-nb-ref-number="178" id="idea178" data-nb-words="16" data-nb-chars="105">„Znám domácího. Impozantní stařík! Je&nbsp;to, smím-li to&nbsp;tak říct, můj téměř blízký přítel. Požehnané stáří!“</span></p>
          <p class="chunk" data-nb-ref-number="180" data-nb-words="13" data-nb-chars="77"><span class="idea" data-nb-ref-number="179" id="idea179" data-nb-words="13" data-nb-chars="77">Rty se&nbsp;mu&nbsp;rozechvěly radostí a&nbsp;dojetím. Objednal ještě kalíšek vodky a&nbsp;dýmku.</span></p>
          <p class="chunk" data-nb-ref-number="181" data-nb-words="5" data-nb-chars="34"><span class="idea" data-nb-ref-number="180" id="idea180" data-nb-words="5" data-nb-chars="34">„Pronajal jste si&nbsp;samostatný byt?“</span></p>
          <p class="chunk" data-nb-ref-number="182" data-nb-words="4" data-nb-chars="24"><span class="idea" data-nb-ref-number="181" id="idea181" data-nb-words="4" data-nb-chars="24">„Ne, bydlím v&nbsp;podnájmu.“</span></p>
          <p class="chunk" data-nb-ref-number="183" data-nb-words="7" data-nb-chars="31"><span class="idea" data-nb-ref-number="182" id="idea182" data-nb-words="7" data-nb-chars="31">„A&nbsp;u&nbsp;koho? Třeba ho&nbsp;taky znám.“</span></p>
          <p class="chunk" data-nb-ref-number="184" data-nb-words="6" data-nb-chars="40"><span class="idea" data-nb-ref-number="183" id="idea183" data-nb-words="6" data-nb-chars="40">„U&nbsp;měšťana Murina… Takový vysoký stařík.</span></p>
          <p class="chunk" data-nb-ref-number="185" data-nb-words="11" data-nb-chars="65"><span class="idea" data-nb-ref-number="184" id="idea184" data-nb-words="11" data-nb-chars="65">„Murin, Murin… Račte dovolit, to&nbsp;je&nbsp;v&nbsp;zadním dvoře nad rakvářem?“</span></p>
          <p class="chunk" data-nb-ref-number="186" data-nb-words="5" data-nb-chars="29"><span class="idea" data-nb-ref-number="185" id="idea185" data-nb-words="5" data-nb-chars="29">„Ano. V&nbsp;tom posledním dvoře.“</span></p>
          <p class="chunk" data-nb-ref-number="187" data-nb-words="5" data-nb-chars="20"><span class="idea" data-nb-ref-number="186" id="idea186" data-nb-words="5" data-nb-chars="20">„Hm… a&nbsp;je tam klid?“</span></p>
          <p class="chunk" data-nb-ref-number="188" data-nb-words="4" data-nb-chars="28"><span class="idea" data-nb-ref-number="187" id="idea187" data-nb-words="4" data-nb-chars="28">„Teprve jsem se&nbsp;nastěhoval.“</span></p>
          <p class="chunk" data-nb-ref-number="189" data-nb-words="12" data-nb-chars="79"><span class="idea" data-nb-ref-number="188" id="idea188" data-nb-words="12" data-nb-chars="79">„Hm… chtěl jsem jenom říct… hm… Mimochodem, nevšiml jste si&nbsp;něčeho zvláštního?“</span></p>
          <p class="chunk" data-nb-ref-number="190" data-nb-words="2" data-nb-chars="12"><span class="idea" data-nb-ref-number="189" id="idea189" data-nb-words="2" data-nb-chars="12">„Vážně, já…“</span></p>
          <p class="chunk" data-nb-ref-number="191" data-nb-words="32" data-nb-chars="170"><span class="idea" data-nb-ref-number="190" id="idea190" data-nb-words="32" data-nb-chars="170">„Totiž, jsem si&nbsp;jist, že&nbsp;se&nbsp;u&nbsp;něj budete mít dobře, jestli vám pokoj bude vyhovovat… Ale co&nbsp;to&nbsp;říkám, chci vás jen upozornit… Ale jak vás znám… Co&nbsp;tomu staříkovi říkáte?“</span></p>
          <p class="chunk" data-nb-ref-number="192" data-nb-words="5" data-nb-chars="24"><span class="idea" data-nb-ref-number="191" id="idea191" data-nb-words="5" data-nb-chars="24">„Zdá se, že&nbsp;je&nbsp;nemocný.“</span></p>
          <p class="chunk" data-nb-ref-number="193" data-nb-words="13" data-nb-chars="73"><span class="idea" data-nb-ref-number="192" id="idea192" data-nb-words="13" data-nb-chars="73">„Ano, hrozně trpí. A&nbsp;nevšiml jste si&nbsp;něčeho takového… Mluvil jste s&nbsp;ním?“</span></p>
          <p class="chunk" data-nb-ref-number="194" data-nb-words="8" data-nb-chars="47"><span class="idea" data-nb-ref-number="193" id="idea193" data-nb-words="8" data-nb-chars="47">„Velmi málo. Je&nbsp;to&nbsp;samotář a&nbsp;žlučovitý člověk…“</span></p>
          <p class="chunk" data-nb-ref-number="195" data-nb-words="12" data-nb-chars="68"><span class="idea" data-nb-ref-number="194" id="idea194" data-nb-words="12" data-nb-chars="68">„Hm…“ a&nbsp;Jaroslav Iljič se&nbsp;zamyslel. „Chudák je&nbsp;to!“ dodal po&nbsp;chvíli.</span></p>
          <p class="chunk" data-nb-ref-number="196" data-nb-words="1" data-nb-chars="10"><span class="idea" data-nb-ref-number="195" id="idea195" data-nb-words="1" data-nb-chars="10">„Opravdu?“</span></p>
          <p class="chunk" data-nb-ref-number="197" data-nb-words="23" data-nb-chars="145"><span class="idea" data-nb-ref-number="196" id="idea196" data-nb-words="23" data-nb-chars="145">„Ano, chudák a&nbsp;přitom neuvěřitelný podivín a&nbsp;zajímavý člověk. Ostatně, když vás neobtěžuje… Odpusťte, že&nbsp;jsem o&nbsp;tom začal, ale zajímalo mě, jak…“</span></p>
          <p class="chunk" data-nb-ref-number="198" data-nb-words="18" data-nb-chars="89"><span class="idea" data-nb-ref-number="197" id="idea197" data-nb-words="18" data-nb-chars="89">„Vzbudil jste i&nbsp;mou zvědavost… Moc rád bych věděl, co&nbsp;je&nbsp;to&nbsp;zač. Navíc teď u&nbsp;něj bydlím…“</span></p>
          <p class="chunk" data-nb-ref-number="199" data-nb-words="132" data-nb-chars="834"><span class="idea" data-nb-ref-number="198" id="idea198" data-nb-words="132" data-nb-chars="834">„Abyste ráčil vědět, povídá se, že&nbsp;to&nbsp;byl kdysi velký boháč. Nejspíš už&nbsp;jste se&nbsp;doslechl, že&nbsp;obchodoval… Vinou různých nešťastných okolností o&nbsp;všecko přišel; za&nbsp;bouře se&nbsp;potopilo několik jeho lodí s&nbsp;nákladem. Továrnu, kterou, jak se&nbsp;zdá, svěřil svému blízkému milovanému příbuznému, taky stihl zlý osud: vyhořela a&nbsp;při požáru zahynul i&nbsp;jeho příbuzný. Uznejte, to&nbsp;byla strašlivá ztráta! Po&nbsp;tom všem prý Murin upadl do&nbsp;těžké deprese. Začali se&nbsp;bát, že&nbsp;ztratí rozum, a&nbsp;opravdu, ve&nbsp;sporu s&nbsp;jiným obchodníkem, taky majitelem lodí, se&nbsp;projevil tak podivně a&nbsp;nečekaně, že&nbsp;všecko, co&nbsp;se&nbsp;událo, bylo připsáno na&nbsp;vrub jeho šílenství. Jsem ochoten tomu věřit. Slyšel jsem podrobně vyprávět o&nbsp;některých jeho zvláštnostech. Nakonec došlo k&nbsp;jedné podivné, takříkajíc osudové události, která se&nbsp;nedá vysvětlit jinak než nepřízní rozhněvaného osudu.“</span></p>
          <p class="chunk" data-nb-ref-number="200" data-nb-words="4" data-nb-chars="26"><span class="idea" data-nb-ref-number="199" id="idea199" data-nb-words="4" data-nb-chars="26">„Jaké?“ zeptal se&nbsp;Ordynov.</span></p>
          <p class="chunk" data-nb-ref-number="201" data-nb-words="59" data-nb-chars="337"><span class="idea" data-nb-ref-number="200" id="idea200" data-nb-words="59" data-nb-chars="337">„Říká se, že&nbsp;v&nbsp;chorobném záchvatu šílenství zabil jistého mladého obchodníka, kterého si&nbsp;předtím neobyčejně oblíbil. Když se&nbsp;po&nbsp;záchvatu vzpamatoval, byl tak otřesen, že&nbsp;si&nbsp;prý chtěl sáhnout na&nbsp;život. Opravdu nevím, co&nbsp;za&nbsp;tím je&nbsp;a&nbsp;co se&nbsp;stalo potom, ale je&nbsp;známo, že&nbsp;pár let se&nbsp;kál… Ale co&nbsp;je&nbsp;vám, příteli? Neunavuje vás moje povídání?…“</span></p>
          <p class="chunk" data-nb-ref-number="202" data-nb-words="9" data-nb-chars="50"><span class="idea" data-nb-ref-number="201" id="idea201" data-nb-words="9" data-nb-chars="50">„Kdeže… Říkáte, že&nbsp;se&nbsp;kál?… Ale vždyť nežije sám.“</span></p>
          <p class="chunk" data-nb-ref-number="203" data-nb-words="28" data-nb-chars="159"><span class="idea" data-nb-ref-number="202" id="idea202" data-nb-words="28" data-nb-chars="159">„To prosím nevím. Říká se, že&nbsp;žil sám. Přinejmenším nikdo jiný do&nbsp;té&nbsp;záležitosti není zapletený. Ostatně, co&nbsp;bylo dál, o&nbsp;tom jsem nic neslyšel, vím jenom, že…“</span></p>
          <p class="chunk" data-nb-ref-number="204" data-nb-words="1" data-nb-chars="5"><span class="idea" data-nb-ref-number="203" id="idea203" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="205" data-nb-words="33" data-nb-chars="204"><span class="idea" data-nb-ref-number="204" id="idea204" data-nb-words="33" data-nb-chars="204">„Vím jenom… vlastně nic, co&nbsp;bych mohl dodat… Chci jen říct, že&nbsp;jestliže u&nbsp;něho pozorujete něco nezvyklého, co&nbsp;se&nbsp;vymyká běžnému chápání věcí, to&nbsp;všecko je&nbsp;následek neštěstí, které ho&nbsp;několikrát postihlo…“</span></p>
          <p class="chunk" data-nb-ref-number="206" data-nb-words="7" data-nb-chars="40"><span class="idea" data-nb-ref-number="205" id="idea205" data-nb-words="7" data-nb-chars="40">„Ano, je&nbsp;to&nbsp;pánbíčkář a&nbsp;velký pokrytec.“</span></p>
          <p class="chunk" data-nb-ref-number="207" data-nb-words="11" data-nb-chars="69"><span class="idea" data-nb-ref-number="206" id="idea206" data-nb-words="11" data-nb-chars="69">„Nemyslím, příteli. Vždyť tolik trpěl. Myslím si, že&nbsp;má&nbsp;dobré srdce.“</span></p>
          <p class="chunk" data-nb-ref-number="208" data-nb-words="7" data-nb-chars="42"><span class="idea" data-nb-ref-number="207" id="idea207" data-nb-words="7" data-nb-chars="42">„Ale teď už&nbsp;šílenstvím netrpí. Je&nbsp;zdravý.“</span></p>
          <p class="chunk" data-nb-ref-number="209" data-nb-words="49" data-nb-chars="321"><span class="idea" data-nb-ref-number="208" id="idea208" data-nb-words="49" data-nb-chars="321">„Ovšem, za&nbsp;to&nbsp;vám ručím. Na&nbsp;to&nbsp;mohu přísahat. Má&nbsp;všech pět pohromadě. Je&nbsp;jenom, jak jste ráčil správně podotknout, podivín a&nbsp;pobožnůstkář. Jinak je&nbsp;to&nbsp;velice rozumný člověk. Mluví směle a&nbsp;neobyčejně inteligentně, prosím. V&nbsp;jeho tváři jsou znatelné stopy dřívějšího bouřlivého života. Zajímavý člověk a&nbsp;mimořádně sečtělý.“</span></p>
          <p class="chunk" data-nb-ref-number="210" data-nb-words="6" data-nb-chars="48"><span class="idea" data-nb-ref-number="209" id="idea209" data-nb-words="6" data-nb-chars="48">„Čte, soudím, výhradně jen církevní literaturu?“</span></p>
          <p class="chunk" data-nb-ref-number="211" data-nb-words="5" data-nb-chars="28"><span class="idea" data-nb-ref-number="210" id="idea210" data-nb-words="5" data-nb-chars="28">„Ano, je&nbsp;to&nbsp;mystik, prosím.“</span></p>
          <p class="chunk" data-nb-ref-number="212" data-nb-words="1" data-nb-chars="7"><span class="idea" data-nb-ref-number="211" id="idea211" data-nb-words="1" data-nb-chars="7">„Cože?“</span></p>
          <p class="chunk" data-nb-ref-number="213" data-nb-words="25" data-nb-chars="138"><span class="idea" data-nb-ref-number="212" id="idea212" data-nb-words="25" data-nb-chars="138">„Mystik. Ale to&nbsp;jen mezi námi. A&nbsp;abyste věděl, po&nbsp;určitou dobu byl pod přísným dohledem. Měl obrovský vliv na&nbsp;každého, kdo k&nbsp;němu přišel.“</span></p>
          <p class="chunk" data-nb-ref-number="214" data-nb-words="2" data-nb-chars="12"><span class="idea" data-nb-ref-number="213" id="idea213" data-nb-words="2" data-nb-chars="12">„Jaký vliv?“</span></p>
          <p class="chunk" data-nb-ref-number="215" data-nb-words="139" data-nb-chars="806"><span class="idea" data-nb-ref-number="214" id="idea214" data-nb-words="139" data-nb-chars="806">„Víte… ale vy&nbsp;tomu nebudete věřit. Tehdá ještě nebydlel ve&nbsp;zdejší čtvrti. Jistý občan, zámožný člověk, kterého si&nbsp;všichni vážili, k&nbsp;němu ze&nbsp;zvědavosti zajel s&nbsp;jedním poručíkem. Přijedou k&nbsp;němu, on&nbsp;je&nbsp;přijme a&nbsp;začne si&nbsp;je&nbsp;zevrubně prohlížet. Obyčejně se&nbsp;každému, komu chtěl něčím prospět, upřeně zadíval do&nbsp;tváře. V&nbsp;opačném případě dotyčného poslal zpátky a&nbsp;dokonce prý zcela bez okolků. Ptal se&nbsp;těch známých, co&nbsp;si&nbsp;přejí. ‚Tak a&nbsp;tak to&nbsp;je,‘ vysvětluje zmíněný občan, ‚váš talent vám to&nbsp;poví za&nbsp;nás. Prosím, račte do&nbsp;vedlejšího pokoje,‘ a&nbsp;pokynul tomu, kdo od&nbsp;něj něco potřeboval. Zmíněný občan mi&nbsp;nevykládal, co&nbsp;se&nbsp;dělo dál, ale vyšel prý z&nbsp;pokoje bledý jako smrt. Totéž se&nbsp;přihodilo jisté vznešené bohaté dámě: taky od&nbsp;něho odešla s&nbsp;pláčem celá sinalá a&nbsp;ohromená tím, co&nbsp;jí&nbsp;předpověděl a&nbsp;jak uměl mluvit.“</span></p>
          <p class="chunk" data-nb-ref-number="216" data-nb-words="9" data-nb-chars="43"><span class="idea" data-nb-ref-number="215" id="idea215" data-nb-words="9" data-nb-chars="43">„To je&nbsp;zvláštní. A&nbsp;teď už&nbsp;se&nbsp;tím nezabývá?“</span></p>
          <p class="chunk" data-nb-ref-number="217" data-nb-words="46" data-nb-chars="279"><span class="idea" data-nb-ref-number="216" id="idea216" data-nb-words="46" data-nb-chars="279">„Je to, prosím, přísně zakázané. Vyskytly se&nbsp;prapodivné příklady, prosím. Jeden mladý poručík, výkvět a&nbsp;naděje jisté lepší rodiny, se&nbsp;na&nbsp;něj podíval s&nbsp;úšklebkem. ‚Co se&nbsp;směješ?‘ zeptal se&nbsp;rozdurděně stařík. ‚Za tři dny bude z&nbsp;tebe tohle!‘, a&nbsp;zkřížil ruce na&nbsp;prsou jako nebožtík.“</span></p>
          <p class="chunk" data-nb-ref-number="218" data-nb-words="2" data-nb-chars="7"><span class="idea" data-nb-ref-number="217" id="idea217" data-nb-words="2" data-nb-chars="7">„No a?“</span></p>
          <p class="chunk" data-nb-ref-number="219" data-nb-words="40" data-nb-chars="224"><span class="idea" data-nb-ref-number="218" id="idea218" data-nb-words="40" data-nb-chars="224">„Netroufám si&nbsp;uvěřit, ale prý se&nbsp;jeho věštba splnila. Má&nbsp;dar, příteli… Ráčíte se&nbsp;usmívat… Vím, jste mnohem vzdělanější než já. Ale já&nbsp;mu&nbsp;věřím&nbsp;– není to&nbsp;žádný šarlatán. Sám Puškin se&nbsp;o&nbsp;něčem takovém zmiňuje ve&nbsp;svých dílech.“</span></p>
          <p class="chunk" data-nb-ref-number="220" data-nb-words="15" data-nb-chars="74"><span class="idea" data-nb-ref-number="219" id="idea219" data-nb-words="15" data-nb-chars="74">„Hm. Nehodlám se&nbsp;s&nbsp;vámi přít. Ale… Říkal jste, mně se&nbsp;zdá, že&nbsp;nežije sám.“</span></p>
          <p class="chunk" data-nb-ref-number="221" data-nb-words="6" data-nb-chars="30"><span class="idea" data-nb-ref-number="220" id="idea220" data-nb-words="6" data-nb-chars="30">„Nevím… snad má&nbsp;u&nbsp;sebe dceru.“</span></p>
          <p class="chunk" data-nb-ref-number="222" data-nb-words="1" data-nb-chars="8"><span class="idea" data-nb-ref-number="221" id="idea221" data-nb-words="1" data-nb-chars="8">„Dceru?“</span></p>
          <p class="chunk" data-nb-ref-number="223" data-nb-words="25" data-nb-chars="136"><span class="idea" data-nb-ref-number="222" id="idea222" data-nb-words="25" data-nb-chars="136">„Ano, prosím, nebo jestli je&nbsp;to&nbsp;jeho žena… Vím jenom, že&nbsp;žije s&nbsp;nějakou ženou. Zahlédl jsem ji&nbsp;jen letmo a&nbsp;nevěnoval jsem jí&nbsp;pozornost.“</span></p>
          <p class="chunk" data-nb-ref-number="224" data-nb-words="4" data-nb-chars="18"><span class="idea" data-nb-ref-number="223" id="idea223" data-nb-words="4" data-nb-chars="18">„Hm… To&nbsp;je&nbsp;divné…“</span></p>
          <p class="chunk" data-nb-ref-number="225" data-nb-words="38" data-nb-chars="243"><span class="idea" data-nb-ref-number="224" id="idea224" data-nb-words="38" data-nb-chars="243">Ordynov se&nbsp;zamyslel. Jaroslav Iljič ho&nbsp;láskyplně pozoroval. Byl dojat, že&nbsp;potkal starého přítele i&nbsp;že ho&nbsp;uspokojivě informoval o&nbsp;čemsi nejvýš zajímavém. Nespouštěl ze&nbsp;svého společníka oči a&nbsp;bafal ze&nbsp;své dýmky. Náhle vyskočil a&nbsp;začal pospíchat.</span></p>
          <p class="chunk" data-nb-ref-number="226" data-nb-words="34" data-nb-chars="200"><span class="idea" data-nb-ref-number="225" id="idea225" data-nb-words="34" data-nb-chars="200">„Já zapomněl! Sedím tady už&nbsp;celou hodinu! Drahý příteli, ještě jednou děkuju osudu za&nbsp;to, že&nbsp;nás dva svedl dohromady, ale teď už&nbsp;musím jít. Dovolíte, abych vás někdy navštívil ve&nbsp;vašem učeném koutku?“</span></p>
          <p class="chunk" data-nb-ref-number="227" data-nb-words="13" data-nb-chars="75"><span class="idea" data-nb-ref-number="226" id="idea226" data-nb-words="13" data-nb-chars="75">„Buďte tak laskav, budu rád. Až&nbsp;si&nbsp;vyšetřím volnou chvilku, zaběhnu k&nbsp;vám.“</span></p>
          <p class="chunk" data-nb-ref-number="228" data-nb-words="15" data-nb-chars="93"><span class="idea" data-nb-ref-number="227" id="idea227" data-nb-words="15" data-nb-chars="93">„Mám věřit tak příjemné novince? Budu vám nesmírně zavázán! Ani nevíte, jak jste mě&nbsp;potěšil.“</span></p>
          <p class="chunk" data-nb-ref-number="229" data-nb-words="69" data-nb-chars="452"><span class="idea" data-nb-ref-number="228" id="idea228" data-nb-words="69" data-nb-chars="452">Vyšli z&nbsp;hostince. Sergejev už&nbsp;jim pádil vstříc a&nbsp;překotně hlásil Jaroslavu Iljiči, že&nbsp;tudy ráčí projíždět Vilém Jemeljanovič. A&nbsp;skutečně, v&nbsp;dálce se&nbsp;vynořil pár bujných vraníků zapřažených do&nbsp;furiantských bryček. Zejména náruční kůň byl pozoruhodný. Jaroslav Iljič pevně sevřel ruku svému nejlepšímu příteli, takže se&nbsp;Ordynov cítil jako v&nbsp;kleštích, dotkl se&nbsp;klobouku a&nbsp;běžel uvítat bryčky. Cestou se&nbsp;asi dvakrát ohlédl a&nbsp;kývl Ordynovovi na&nbsp;rozloučenou.</span></p>
          <p class="chunk" data-nb-ref-number="230" data-nb-words="64" data-nb-chars="395"><span class="idea" data-nb-ref-number="229" id="idea229" data-nb-words="64" data-nb-chars="395">Ten cítil ve&nbsp;všech údech strašlivou únavu a&nbsp;byl natolik vyčerpaný, že&nbsp;se&nbsp;sotva vlekl. Stěží se&nbsp;dobelhal k&nbsp;domu Koršunovových. Ve&nbsp;vratech znovu potkal domovníka, který náramně bedlivě sledoval, jak se&nbsp;loučí s&nbsp;Jaroslavem Iljičem, a&nbsp;už zdálky na&nbsp;něj mával. Ale mladík ho&nbsp;nevšímavě míjel. Ve&nbsp;dveřích bytu se&nbsp;srazil s&nbsp;jakousi drobnou šedou postavou, která, hlavu sklopenou, právě odcházela od&nbsp;Murina.</span></p>
          <p class="chunk" data-nb-ref-number="231" data-nb-words="16" data-nb-chars="105"><span class="idea" data-nb-ref-number="230" id="idea230" data-nb-words="16" data-nb-chars="105">„Panebože, odpusť mi&nbsp;moje hříchy!“ zašeptala postava a&nbsp;uskočila, jako když otevřeme láhev a&nbsp;odletí zátka.</span></p>
          <p class="chunk" data-nb-ref-number="232" data-nb-words="3" data-nb-chars="21"><span class="idea" data-nb-ref-number="231" id="idea231" data-nb-words="3" data-nb-chars="21">„Neporazil jsem vás?“</span></p>
          <p class="chunk" data-nb-ref-number="233" data-nb-words="12" data-nb-chars="68"><span class="idea" data-nb-ref-number="232" id="idea232" data-nb-words="12" data-nb-chars="68">„Ne. Díky, nic se&nbsp;mi&nbsp;nestalo. Jste hodný, že&nbsp;se&nbsp;zajímáte… Panebože!“</span></p>
          <p class="chunk" data-nb-ref-number="234" data-nb-words="37" data-nb-chars="224"><span class="idea" data-nb-ref-number="233" id="idea233" data-nb-words="37" data-nb-chars="224">Nenápadný človíček obezřetně sestupoval po&nbsp;schodech a&nbsp;hekal, vzdychal a&nbsp;něco si&nbsp;špital pod nos. Byl to&nbsp;majitel domu, kterého se&nbsp;tak domovník vyděsil. Ordynov si&nbsp;vzpomněl, že&nbsp;ho&nbsp;poprvé uviděl tady, u&nbsp;Murina, když se&nbsp;stěhoval.</span></p>
          <p class="chunk" data-nb-ref-number="235" data-nb-words="47" data-nb-chars="301"><span class="idea" data-nb-ref-number="234" id="idea234" data-nb-words="47" data-nb-chars="301">Uvědomil si, že&nbsp;je&nbsp;podrážděný a&nbsp;otřesený, poznal, že&nbsp;jeho představivost i&nbsp;citlivost jsou krajně napjaté, a&nbsp;rozhodl se, že&nbsp;si&nbsp;nebude věřit. Poznenáhlu upadl do&nbsp;jakési otupělosti. Jako by&nbsp;mu&nbsp;ležel na&nbsp;srdci těžký balvan; bolelo jako poraněné a&nbsp;celé jeho nitro přetékalo utajenými, nevysychajícími slzami.</span></p>
          <p class="chunk" data-nb-ref-number="236" data-nb-words="105" data-nb-chars="667"><span class="idea" data-nb-ref-number="235" id="idea235" data-nb-words="105" data-nb-chars="667">Opět sklesl na&nbsp;lůžko, které mu&nbsp;ustlala, a&nbsp;naslouchal. Zaslechl dvojí dech: jeden těžký, chorobný, přerývaný, druhý tichý, nepravidelný, rovněž vzrušený, jako by&nbsp;se&nbsp;srdce zmítalo jakousi vášní, touhou. Co&nbsp;chvíli se&nbsp;ozval šelest jejích šatů: dokonce i&nbsp;zvuk jejích lehkých tichých kroků vzbuzoval v&nbsp;jeho srdci tupou, ale trýznivě slastnou bolest. Nakonec jako by&nbsp;kdosi vypukl v&nbsp;křečovitý pláč, následoval bouřlivý vzdech a&nbsp;pak slova modlitby. Věděl, že&nbsp;klečí před ikonou, ruce sepjaté v&nbsp;jakémsi šíleném zoufalství. Kdo je&nbsp;vlastně? Za&nbsp;koho se&nbsp;modlí? Jaká bezvýchodná vášeň se&nbsp;skrývá v&nbsp;jejím srdci? Proč tolik trpí, teskní a&nbsp;vylévá si&nbsp;svou bolest horkými zoufalými slzami?</span></p>
          <p class="chunk" data-nb-ref-number="237" data-nb-words="71" data-nb-chars="413"><span class="idea" data-nb-ref-number="236" id="idea236" data-nb-words="71" data-nb-chars="413">Připomněl si&nbsp;její slova. Všecko, co&nbsp;mu&nbsp;říkala, mu&nbsp;dosud znělo v&nbsp;uších jako hudba a&nbsp;srdce láskyplně odpovídalo těžkými tlumenými údery na&nbsp;každé nábožně opakované slovo… Na&nbsp;vteřinu se&nbsp;mu&nbsp;mihlo hlavou, že&nbsp;to&nbsp;všecko byl sen. Ale vzápětí celou svou bytostí pocítil útěšný smutek, když si&nbsp;znovu vybavil její horký dech, její slova a&nbsp;polibek. Zavřel oči a&nbsp;už o&nbsp;sobě nevěděl. Kdesi odbíjely hodiny: bylo pozdě, šeřilo se.</span></p>
          <p class="chunk" data-nb-ref-number="238" data-nb-words="137" data-nb-chars="852"><span class="idea" data-nb-ref-number="237" id="idea237" data-nb-words="137" data-nb-chars="852">Zdálo se&nbsp;mu, že&nbsp;se&nbsp;nad ním zase sklání, hledí mu&nbsp;do&nbsp;očí svýma kouzelně jasnýma očima, zvlhlýma jiskřivými slzami tiché radosti, klidnýma a&nbsp;jasnýma jako nekonečná tyrkysová nebeská báň za&nbsp;horkého poledne. Její tvář vyzařovala sváteční klid, její úsměv hřál příslibem bezmezné blaženosti; soucitně, s&nbsp;dětským zápalem, mu&nbsp;spočinula na&nbsp;rameni, že&nbsp;se&nbsp;mu&nbsp;z&nbsp;vysílených prsou vydral radostný vzdech. Chtěla mu&nbsp;cosi povědět, laskavě mu&nbsp;cosi svěřovala. Náhle zaslechl hudbu, která drásala srdce. Dychtivě sál do&nbsp;sebe vzduch, zelektrizovaný jejím blízkým dechem. V&nbsp;teskné touze rozpřáhl náruč a&nbsp;s&nbsp;povzdechem otevřel oči… Stála před ním, skláněla se&nbsp;k&nbsp;němu, celá bledá, jako by&nbsp;se&nbsp;něčeho polekala, plakala a&nbsp;chvěla se&nbsp;rozrušením. Cosi mu&nbsp;říkala, o&nbsp;něco ho&nbsp;úpěnlivě prosila a&nbsp;přitom lomila poloobnaženýma rukama. Sevřel ji&nbsp;v&nbsp;objetí a&nbsp;ona se&nbsp;roztřásla v&nbsp;jeho náručí.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Title</a></li>
            <li><a href="./povidky_007.html#chunk1" rel="next">Next chapter →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>