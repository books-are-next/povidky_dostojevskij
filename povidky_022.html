<!DOCTYPE html>
<html lang="en">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Povídky</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./index.html">
    <link rel="next" href="./promo.html">
    <link rel="self" href="povidky_022.html">
    <meta name="nb-identifier" content="dostojevskij-povidky-63587b6">
    <meta name="nb-role" content="other">
  </head>
  <body class="content-prose nb-role-other nb-custom-style" data-nb-words="9365" data-nb-chars="58219">
    <nav role="doc-toc">
      <li><a href="povidky_005.html">BYTNÁ</a>
        <ul>
          <li><a href="povidky_006.html">ČÁST PRVNÍ</a></li>
          <li><a href="povidky_007.html">ČÁST DRUHÁ</a></li>
        </ul>
      </li>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Title</a></li>
            <li><a href="./index.html#chapter-end" rel="prev">← Previous chapter</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="280" data-nb-chars="1819"><span class="idea" data-nb-ref-number="1" id="idea1" data-nb-words="280" data-nb-chars="1819">Semjon Ivanovič Probaštin, starší slušný člověk, abstinent, bydlel v&nbsp;nejtmavším a&nbsp;nejskromnějším koutku v&nbsp;bytě Ustiňji Fjodorovny. Protože při své nízké hodnosti dostával plat odpovídající jeho služebním schopnostem, bytná od&nbsp;něho nemohla žádat víc než pět rublů nájemného měsíčně. Proslýchalo se, že&nbsp;ji&nbsp;k&nbsp;tomu vedl jistý záměr, ale ať&nbsp;už&nbsp;to&nbsp;bylo jakkoliv, pan Probaštin se&nbsp;jako na&nbsp;zlost všem svým pomlouvačům dokonce stal jejím oblíbencem, ovšem rozumí se&nbsp;v&nbsp;naprosto ušlechtilém a&nbsp;počestném smyslu. Je&nbsp;zapotřebí podotknout, že&nbsp;Ustiňja Fjodorovna, zcela úctyhodná žena kyprých tvarů, která měla zvláštní slabost pro vydatnou stravu a&nbsp;kávu a&nbsp;jen stěží zdolávala půsty, si&nbsp;držela pár podnájemníků, kteří platili až&nbsp;dvakrát tolik než pan Probaštin, ale otvírali si&nbsp;všichni do&nbsp;jednoho hubu, a&nbsp;tihle „zlí posměváčci“ se&nbsp;vysmívali jejímu ženskému osudu i&nbsp;sirotčí bezbrannosti, čímž u&nbsp;ní hodně ztráceli, a&nbsp;kdyby neplatili tolik peněz za&nbsp;svá místa, nejenže by&nbsp;je&nbsp;nevzala do&nbsp;podnájmu, ale vůbec by&nbsp;je&nbsp;ve&nbsp;svém bytě netrpěla. Semjon Ivanovič se&nbsp;stal jejím oblíbencem od&nbsp;té&nbsp;doby, co&nbsp;odvezli na&nbsp;Volkovský hřbitov jistého penzistu, vyhozeného ze&nbsp;služby, holdujícího tvrdému alkoholu. Dotyčný, holdující tvrdému alkoholu a&nbsp;vyhozený ze&nbsp;služby, měl sice vyražené oko&nbsp;– podle svých slov utrpěl újmu za&nbsp;statečnost&nbsp;– a&nbsp;byl jednonohý&nbsp;– údajně přišel o&nbsp;nohu rovněž ze&nbsp;statečnosti, nicméně dovedl získat a&nbsp;užívat náklonnosti, jíž byla Ustiňja Fjodorovna schopna, a&nbsp;pravděpodobně by&nbsp;ještě dlouho žil jako její nejvěrnější přisluhovač a&nbsp;příživník, kdyby se&nbsp;nakonec neupil tím nejhorším, nejžalostnějším způsobem. To&nbsp;všecko se&nbsp;stalo Na&nbsp;Pískách, kde Ustiňja Fjodorovna měla pouhé tři podnájemníky. Po&nbsp;přestěhování do&nbsp;nového bytu, kde si&nbsp;zřídila větší podnik a&nbsp;přijala asi deset nových podnájemníků, ze&nbsp;starých zůstal všehovšudy jen pan Probaštin.</span></p>
          <p class="chunk" data-nb-ref-number="3" data-nb-words="307" data-nb-chars="1979"><span class="idea" data-nb-ref-number="2" id="idea2" data-nb-words="307" data-nb-chars="1979">Ať&nbsp;už&nbsp;měl pan Probaštin své chyby, nebo to&nbsp;zavinili jeho stejně nedokonalí spolubydlící, jisté ale bylo, že&nbsp;se&nbsp;od&nbsp;počátku na&nbsp;obou stranách události vyvíjely tak nějak nepříznivě. Poznamenejme, že&nbsp;noví podnájemníci, všichni do&nbsp;jednoho, žili svorně jako rodní bratři: někteří z&nbsp;nich společně sloužili a&nbsp;všichni postupně vždy prvního dne v&nbsp;měsíci si&nbsp;navzájem prohrávali svoje služné v&nbsp;oku, preferansu nebo v&nbsp;biliáru. Ve&nbsp;chvílích oddechu dovedli, jak říkali, vychutnat kypící okamžiky života a&nbsp;někdy rádi diskutovali o&nbsp;vznešených tématech, a&nbsp;třebaže se&nbsp;v&nbsp;tomto případě zřídkakdy vyhnuli sporům, vzhledem k&nbsp;tomu, že&nbsp;celá tahle společnost vymýtila ze&nbsp;svého středu veškeré předsudky, všeobecná shoda se&nbsp;v&nbsp;podobných případech ani trochu nenarušila. Z&nbsp;podnájemníků obzvlášť vynikali: Mark Ivanovič, inteligentní a&nbsp;vzdělaný, dále podnájemník Oplivaňjev a&nbsp;podnájemník Prepolovenko, rovněž skromný a&nbsp;slušný člověk; další, Zinovij Prokofjevič, který usiloval proniknout do&nbsp;lepší společnosti, a&nbsp;konečně písař Okeanov, jenž svého času div neodebral palmu vítězství a&nbsp;obliby Semjonu Ivanoviči, pak další písař Sudbin, Kantarjov, který pocházel z&nbsp;nižších kruhů, a&nbsp;našli se&nbsp;i&nbsp;další. Žádný z&nbsp;nich se&nbsp;ale s&nbsp;panem Probaštinem nepřátelil. Nikdo z&nbsp;nich mu&nbsp;sice nepřál nic zlého tím spíš, že&nbsp;hned zpočátku museli uznat, že&nbsp;podle slov Marka Ivanoviče je&nbsp;Probaštin slušný, tichý, hodný člověk, i&nbsp;když samotář, není žádný lichotník a&nbsp;samosebou má&nbsp;svoje chyby, ale jestli někdy něčím trpí, pak jedině nedostatkem představivosti. Ba&nbsp;co&nbsp;víc: jako člověk bez fantazie nemohl například nikoho příjemně překvapit ani svou postavou, ani chováním, a&nbsp;získat tak pro sebe zvláštní výhody (to si&nbsp;brali na&nbsp;mušku posměváčci), ale i&nbsp;ta figura mu&nbsp;prošla. Mark Ivanovič, inteligentní člověk, ho&nbsp;vzal formálně v&nbsp;ochranu a&nbsp;prohlásil zdařile a&nbsp;květnatě, že&nbsp;Probaštin je&nbsp;solidní starší člověk a&nbsp;období elegií už&nbsp;má&nbsp;dávno za&nbsp;sebou. Takže jestliže Semjon Ivanovič neuměl vycházet s&nbsp;lidmi, pak jedině proto, že&nbsp;si&nbsp;to&nbsp;sám zavinil.</span></p>
          <p class="chunk" data-nb-ref-number="4" data-nb-words="152" data-nb-chars="954"><span class="idea" data-nb-ref-number="3" id="idea3" data-nb-words="152" data-nb-chars="954">Nejdřív ze&nbsp;všeho si&nbsp;všichni nesporně povšimli jeho skrblictví a&nbsp;lakoty. To&nbsp;ihned zpozorovali a&nbsp;vzali na&nbsp;vědomí – Semjon Ivanovič totiž nikomu ani za&nbsp;nic nedokázal půjčit svou čajovou konvici, třeba jen na&nbsp;chvíli, a&nbsp;to od&nbsp;něho nebylo pěkné tím spíš, že&nbsp;sám skoro čaj nepil, ale v&nbsp;případě potřeby pil dosti chutný odvar z&nbsp;polního kvítí a&nbsp;některých léčivých bylin, který měl vždycky v&nbsp;zásobě. Kromě toho se&nbsp;nestravoval jako všichni ostatní podnájemníci. Například si&nbsp;nikdy nedopřál celý oběd, jaký svým podnájemníkům denně nabízela Ustiňja Fjodorovna. Oběd stál půl rublu, ale pan Probaštin platil pouze pětadvacet měděných kopejek a&nbsp;nikdy nešel výš&nbsp;– brával si&nbsp;buďto porci zelňačky s&nbsp;pirohem, nebo hovězí pečeni, a&nbsp;nejčastěji nejedl ani polévku, ani pečeni, ale namísto hlavního chodu spořádal chleba s&nbsp;cibulí, tvarohem, nakládanou okurkou nebo jinými přílohami, což bylo nesrovnatelně levnější, a&nbsp;teprve když už&nbsp;to&nbsp;bylo k&nbsp;nevydržení, snědl polovinu oběda…</span></p>
          <p class="chunk" data-nb-ref-number="5" data-nb-words="834" data-nb-chars="5084"><span class="idea" data-nb-ref-number="4" id="idea4" data-nb-words="834" data-nb-chars="5084">Na&nbsp;tomto místě životopisec přiznává, že&nbsp;by&nbsp;se&nbsp;ani za&nbsp;nic neodvážil mluvit o&nbsp;tak bezvýznamných, nelichotivých a&nbsp;dokonce choulostivých, ba&nbsp;co&nbsp;víc, pro milovníka krásného slohu urážlivých podrobnostech, kdyby se&nbsp;v&nbsp;nich neskrývala jistá zvláštnost, hlavní povahový rys hrdiny této novely. Pan Probaštin totiž zdaleka nebyl tak chudý, jak občas tvrdil, aby si&nbsp;nemohl dopřát dokonce ani vydatnou, pravidelnou stravu, ale počínal si&nbsp;zcela opačně a&nbsp;nedbal ostudy ani lidských řečí, jen aby ukojil své podivné vrtochy, lakotu a&nbsp;přílišnou opatrnost, což ostatně vyjde najevo později. Vystříháme se&nbsp;toho, abychom čtenáře nudili výčtem všech vrtochů Semjona Ivanoviče, a&nbsp;tudíž kupříkladu vynecháme zajímavý a&nbsp;pro čtenáře nesmírně komický popis všech jeho oděvů, a&nbsp;nebýt svědectví bytné, stěží bychom připomněli, že&nbsp;se&nbsp;dotyčný skoro po&nbsp;celý život neodhodlal k&nbsp;tomu, aby si&nbsp;dal vyprat prádlo, a&nbsp;když už&nbsp;se&nbsp;odhodlal, stávalo se&nbsp;to&nbsp;tak zřídkakdy, že&nbsp;v&nbsp;mezidobích se&nbsp;mohlo nadobro zapomenout na&nbsp;to, že&nbsp;nějaké prádlo nosí. Podle výpovědi jeho bytné jí&nbsp;Semjon Ivanovič, drahoušek, dej mu&nbsp;pánbůh věčnou slávu, celých dvacet let znečišťoval byt a&nbsp;nestyděl se&nbsp;po&nbsp;celou dobu svého pozemského žití se&nbsp;neustále a&nbsp;zatvrzele vyhýbat ponožkám, kapesníkům a&nbsp;jiným podobným předmětům; dokonce sama Ustiňja Fjodorovna přes vetché zástěny na&nbsp;vlastní oči viděla, že&nbsp;ten zlatý hoch někdy neměl čím zakrýt svoje bílé tílko. Podobné řeči se&nbsp;šířily až&nbsp;po&nbsp;Probaštinově smrti. Ale za&nbsp;svého života (a v&nbsp;tom byl jeden z&nbsp;hlavních bodů sváru) ani za&nbsp;živého boha nesnesl, navzdory nejlepším vztahům s&nbsp;ostatními podnájemníky, aby kdokoliv bez dovolení strkal svůj všetečný nos do&nbsp;jeho koutku, třebaže přes vetchou zástěnu. Byl nemluva a&nbsp;samotář a&nbsp;nepotrpěl si&nbsp;na&nbsp;prázdné tlachání. Neměl rád radily, ani snaživce nešetřil a&nbsp;obvykle hned na&nbsp;místě zahrnul posměváčka nebo snaživého radila výčitkou, zahanbil ho, a&nbsp;tím to&nbsp;skončilo. „Ty seš špicl a&nbsp;ne rádce, tak je&nbsp;to, chlapče: raději si&nbsp;zameť před vlastním prahem a&nbsp;starej se&nbsp;o&nbsp;svoje!“ Byl to&nbsp;prostý člověk a&nbsp;všem bez výjimky tykal. Také nesnášel, kdykoliv někdo, znalý jeho zvyků, začal dotírat a&nbsp;vyptávat se, co&nbsp;má&nbsp;ve&nbsp;svém dřevěném kufru… Schovával ten kufr pod postelí a&nbsp;střežil ho&nbsp;jako oko v&nbsp;hlavě, a&nbsp;ačkoliv všichni věděli, že&nbsp;kromě starých hadrů, dvou nebo tří párů rozbitých holínek a&nbsp;vůbec všelijakých náhodně získaných krámů a&nbsp;harampádí v&nbsp;něm nic nebylo, pan Probaštin si&nbsp;tenhle movitý majetek vysoko cenil a&nbsp;dokonce se&nbsp;jednou dal slyšet, že&nbsp;je&nbsp;nespokojen se&nbsp;svým starým, ale pevným zámkem a&nbsp;rozvažuje, že&nbsp;si&nbsp;pořídí nový, zvláštní, německé výroby, s&nbsp;různými vymyšlenostmi a&nbsp;tajným pérem. Když jednou Zinovij Prokofjevič z&nbsp;mladické nerozvážnosti vyslovil neslušnou, drzou myšlenku, že&nbsp;Semjon Ivanovič zřejmě tajnůstkaří a&nbsp;odkládá si&nbsp;do&nbsp;kufru svoje úspory, aby je&nbsp;zanechal potomkům, všichni, kdo se&nbsp;k&nbsp;tomu nachomýtli, zrovna zkoprněli z&nbsp;neobvyklých následků výpadu Zinovije Prokofjeviče. Nejdřív pan Probaštin na&nbsp;takovou přímou, drzou myšlenku dokonce ani hned nedokázal najít odpověď. Dlouho ze&nbsp;sebe sypal nesmyslná slova, až&nbsp;konečně přítomní pochopili, že&nbsp;vytýká Zinoviji Prokofjeviči jeho pradávné ojedinělé skrblictví a&nbsp;předpovídá, že&nbsp;Zinovij Prokofjevič nikdy nepronikne do&nbsp;lepší společnosti a&nbsp;krejčí, kterému dluží za&nbsp;oblek, ho&nbsp;zmlátí za&nbsp;to, že&nbsp;je&nbsp;mu&nbsp;tak dlouho dlužen, a&nbsp;„ty, zelenáči, bys chtěl k&nbsp;husarským kadetům, ale to&nbsp;ti&nbsp;nevyjde, udělají na&nbsp;tebe dlouhý nos, a&nbsp;když se&nbsp;o&nbsp;tobě nahoře všecko dozvědí, pošlou tě&nbsp;k&nbsp;písařům a&nbsp;budeš dělat škrabáka, tak je&nbsp;to, abys věděl, zelenáči jeden!“. Poté se&nbsp;pan Probaštin uklidnil, asi pět hodin ležel v&nbsp;posteli, ale pak se&nbsp;k&nbsp;všeobecnému obrovskému údivu vzchopil a&nbsp;zprvu sám pro sebe, později znovu chrlil výčitky a&nbsp;nadávky adresované přímo Zinoviji Prokofjeviči. Jenomže tím to&nbsp;neskončilo: k&nbsp;večeru, když se&nbsp;Mark Ivanovič a&nbsp;podnájemník Prepolovenko chystali pít čaj a&nbsp;přizvali písaře Okeanova, Semjon Ivanovič vylezl z&nbsp;postele, schválně si&nbsp;k&nbsp;nim přisedl, dal jim svůj dvacetník nebo pětadvacetník a&nbsp;pod záminkou, že&nbsp;dostal chuť na&nbsp;čaj, obšírně vykládal a&nbsp;vysvětloval, že&nbsp;chudý člověk je&nbsp;prostě nuzák a&nbsp;nic víc a&nbsp;že nemá z&nbsp;čeho ušetřit. Přitom se&nbsp;dokonce mezi řečí přiznal, že&nbsp;on, chudý člověk, si&nbsp;před třemi dny chtěl od&nbsp;toho drzouna vypůjčit rubl, ale teď to&nbsp;neudělá, aby se&nbsp;ten zelenáč nechlubil; on, chudý člověk, nevystačí s&nbsp;platem ani na&nbsp;živobytí, ale přesto on, chudý člověk, jak ho&nbsp;tady vidíte, posílá každý měsíc své švagrové do&nbsp;Tveru pět rublů, a&nbsp;kdyby jí&nbsp;je&nbsp;neposílal, švagrová by&nbsp;umřela, a&nbsp;kdyby ta&nbsp;příživnice švagrová umřela, už&nbsp;dávno by&nbsp;si&nbsp;pořídil nový oblek… Mluvil o&nbsp;chudém člověku, o&nbsp;rublech a&nbsp;švagrové tak dlouze a&nbsp;obšírně, a&nbsp;pro větší důraz a&nbsp;dojem u&nbsp;posluchačů to&nbsp;všecko opakoval, až&nbsp;se&nbsp;nakonec zapletl a&nbsp;odmlčel se. Teprve za&nbsp;tři dny, kdy už&nbsp;nikoho nenapadlo ho&nbsp;dráždit a&nbsp;všichni na&nbsp;něho zapomněli, dodal na&nbsp;závěr cosi, jako že&nbsp;jestli se&nbsp;Zinovij Prokofjevič dá&nbsp;k&nbsp;husarům, useknou tomu drzounovi ve&nbsp;válce nohu a&nbsp;namísto toho mu&nbsp;dají dřevěnou a&nbsp;pak Zinovij Prokofjevič přijde a&nbsp;řekne: „Dej mi&nbsp;kus chleba, dobrý člověče!“ Ale on, Semjon Ivanovič, mu&nbsp;nic nedá, ani se&nbsp;na&nbsp;toho drzouna nepodívá a&nbsp;řekne, ať&nbsp;táhne.</span></p>
          <p class="chunk" data-nb-ref-number="6" data-nb-words="781" data-nb-chars="5090"><span class="idea" data-nb-ref-number="5" id="idea5" data-nb-words="781" data-nb-chars="5090">To&nbsp;všechno se&nbsp;všem pochopitelně zdálo náramně zajímavé a&nbsp;současně ohromně zábavné. Bez dlouhého rozmýšlení se&nbsp;všichni podnájemníci spojili k&nbsp;dalšímu výzkumu a&nbsp;z&nbsp;pouhé zvědavosti se&nbsp;rozhodli hromadně a&nbsp;s&nbsp;definitivní platností na&nbsp;pana Probaština zaútočit. A&nbsp;protože se&nbsp;Semjon Ivanovič v&nbsp;poslední době, totiž od&nbsp;té&nbsp;chvíle, kdy začal žít ve&nbsp;společnosti ostatních podnájemníků, rovněž hrozně rád po&nbsp;všem pídil, vyptával se&nbsp;a&nbsp;vyzvídal&nbsp;– pravděpodobně jednal z&nbsp;jakýchsi vlastních skrytých pohnutek&nbsp;– ke&nbsp;srážce obou nepřátelských táborů docházelo bez veškerých příprav a&nbsp;pečlivého úsilí, jakoby náhodně a&nbsp;samovolně. Pro začátek měl Semjon Ivanovič vždycky v&nbsp;zásobě svůj zvláštní, mimochodem důmyslný manévr, částečně už&nbsp;čtenáři známý: obvykle vstal z&nbsp;postele v&nbsp;době, kdy se&nbsp;schylovalo k&nbsp;pití čaje, a&nbsp;sotva uviděl, že&nbsp;se&nbsp;ostatní shlukli k&nbsp;přípravě příslušného nápoje, přistoupil k&nbsp;nim jako skromný, rozumný a&nbsp;laskavý člověk, odevzdal jim svůj zákonitý dvacetník a&nbsp;oznámil, že&nbsp;se&nbsp;chce zúčastnit. Mládež si&nbsp;vyměňovala spiklenecké pohledy, ochotná zaútočit, a&nbsp;pak zapředla zcela zdvořilý, věcný rozhovor. Poté někdo z&nbsp;přítomných přitvrdil a&nbsp;jakoby nic vyprávěl o&nbsp;různých novinkách, nejčastěji smyšlených a&nbsp;nepravděpodobných. Kupříkladu že&nbsp;někdo údajně ten den zaslechl, jak Jeho Excelence řekla Děmidu Vasiljeviči, že&nbsp;podle jejího názoru se&nbsp;ženatí úředníci zdají solidnější než svobodní a&nbsp;povýšit je&nbsp;prý se&nbsp;jeví příhodnější, protože jsou mírnější a&nbsp;v&nbsp;manželství získávají mnohem víc schopností, a&nbsp;tudíž on&nbsp;sám, vypravěč, aby snadněji vynikl a&nbsp;získal povýšení, usiluje o&nbsp;co nejrychlejší sňatek s&nbsp;jakousi Fevronijí Prokofjevnou. Nebo kupříkladu prý bylo zpozorováno u&nbsp;některých kolegů, že&nbsp;jim chybí společenské chování a&nbsp;nevyznačují se&nbsp;žádoucími způsoby, a&nbsp;proto se&nbsp;nemohou zalíbit ve&nbsp;společnosti dámám, a&nbsp;aby se&nbsp;tenhle zlozvyk vykořenil, při každé výplatě bude uspořádána sbírka a&nbsp;za shromážděnou sumu se&nbsp;pronajme sál, kde se&nbsp;budou učit tanci, ušlechtilým mravům a&nbsp;chování, zdvořilosti a&nbsp;úctě k&nbsp;starším, pevnému charakteru, srdečnosti, pochopení pro potřeby jiných a&nbsp;všelijakým příjemným způsobům. Nakonec se&nbsp;mluvilo o&nbsp;tom, že&nbsp;nejspíš někteří úředníci, počínaje těmi nejdéle sloužícími, budou nuceni složit zkoušky ze&nbsp;všech předmětů, aby byli vzdělanější, a&nbsp;tak, dodával vypravěč, mnohé vyjde najevo a&nbsp;někteří pánové budou muset vyložit svoje karty&nbsp;– zkrátka a&nbsp;dobře, přetřásalo se&nbsp;tisíce podobných, těch nejfantastičtějších historek. Všichni se&nbsp;tvářili, že&nbsp;všemu věří, vyjadřovali svou účast, vyptávali se, protože věděli, která bije, a&nbsp;někteří se&nbsp;zatvářili smutně, pokývali hlavou a&nbsp;radili se&nbsp;v&nbsp;tom smyslu, co&nbsp;si&nbsp;počnou, jestliže je&nbsp;to&nbsp;postihne? Samosebou se&nbsp;rozumí, že&nbsp;i&nbsp;člověka, který by&nbsp;nebyl tak prostoduchý a&nbsp;mírný jako pan Probaštin, by&nbsp;takové řeči zmátly a&nbsp;popletly a&nbsp;pak&nbsp;– podle všech příznaků se&nbsp;dalo zcela nepochybně z&nbsp;toho všeho vyvodit, že&nbsp;Semjon Ivanovič byl neobyčejně natvrdlý a&nbsp;nedovedl přijmout nějakou novou, pro něj nepochopitelnou myšlenku; když vyslechl některou novinu, zpočátku ji&nbsp;přežvykoval, hledal nějaké opodstatnění, pletl se&nbsp;a&nbsp;zamotával a&nbsp;konečně ji&nbsp;strávil, ale jakýmsi zvláštním, jen jemu vlastním způsobem… Tak se&nbsp;odhalily jeho různé zajímavé a&nbsp;dosud netušené vlastnosti… Přemítaly se&nbsp;všelijaké drby a&nbsp;všechny i&nbsp;s&nbsp;dodatky se&nbsp;nakonec donesly do&nbsp;kanceláře. Účinek byl posílen i&nbsp;tím, že&nbsp;pan Probaštin se&nbsp;najednou zničehonic jako by&nbsp;proměnil: jeho ustálený výraz vystřídal neklid, polekaně, nesměle a&nbsp;poněkud podezřívavě se&nbsp;rozhlížel, chodil jako na&nbsp;jehlách, chvílemi sebou škubal, zbystřoval sluch a&nbsp;k&nbsp;dovršení všech svých nových vlastností k&nbsp;smrti rád pátral po&nbsp;pravdě. Láska k&nbsp;pravdě ho&nbsp;nakonec dovedla až&nbsp;k&nbsp;tomu, že&nbsp;se&nbsp;asi dvakrát odvážil ověřit pravdivost denně získávaných novinek dokonce u&nbsp;samotného Děmida Vasiljeviče, a&nbsp;jestliže pomlčíme o&nbsp;následcích jeho troufalosti, pak jen z&nbsp;upřímného ohledu na&nbsp;jeho pověst. Tak vyšlo najevo, že&nbsp;je&nbsp;mizantrop a&nbsp;opovrhuje společenskými normami. Dále, že&nbsp;má&nbsp;v&nbsp;sobě leccos fantastického a&nbsp;v&nbsp;daném případě se&nbsp;jeho kolegové nemýlili, protože nejednou zpozorovali, že&nbsp;se&nbsp;Semjon Ivanovič někdy zapomíná, sedí na&nbsp;svém místě s&nbsp;otevřenými ústy a&nbsp;s&nbsp;perem v&nbsp;ruce, jako by&nbsp;strnul nebo zkameněl, a&nbsp;podobá se&nbsp;spíš stínu rozumné bytosti než rozumné bytosti samé. Nezřídkakdy se&nbsp;stávalo, že&nbsp;některý nevinně lelkující kolega zachytil jeho letmý, kalný, pátravý pohled, roztřásl se&nbsp;a&nbsp;z&nbsp;leknutí udělal na&nbsp;příslušné listině kaňku nebo napsal zcela nepatřičné slovo. Nepřístojné chování Semjona Ivanoviče uráželo a&nbsp;přivádělo slušné lidi do&nbsp;rozpaků… Nakonec už&nbsp;nikdo nepochyboval, že&nbsp;je&nbsp;pomatený, když se&nbsp;jednoho krásného rána po&nbsp;celé kanceláři rozneslo, že&nbsp;vylekal dokonce samotného Děmida Vasiljeviče, kterého potkal na&nbsp;chodbě a&nbsp;choval se&nbsp;tak podivně a&nbsp;zvláštně, až&nbsp;donutil Děmida Vasiljeviče ucouvnout… Zvěst o&nbsp;provinění Semjona Ivanoviče nakonec dospěla až&nbsp;k&nbsp;němu. Jakmile ji&nbsp;uslyšel, vstal, opatrně prošel mezi stoly a&nbsp;židlemi, došel do&nbsp;předsíně, vlastnoručně sundal z&nbsp;věšáku plášť, oblékl si&nbsp;ho&nbsp;a&nbsp;na neurčitou dobu zmizel. Nebylo známo, zda se&nbsp;vylekal, nebo zda ho&nbsp;zaujalo něco jiného, ale ani doma, ani v&nbsp;kanceláři nějaký čas nebyl k&nbsp;nalezení…</span></p>
          <p class="chunk" data-nb-ref-number="7" data-nb-words="169" data-nb-chars="1108"><span class="idea" data-nb-ref-number="6" id="idea6" data-nb-words="169" data-nb-chars="1108">Nebudeme objasňovat jeho osud pomateností, ale nemůžeme neprozradit čtenáři, že&nbsp;náš hrdina, samotář, mírný, tichý člověk, předtím, než se&nbsp;dostal do&nbsp;společnosti ostatních podnájemníků, žil v&nbsp;neproniknutelné samotě a&nbsp;vyznačoval se&nbsp;tichostí a&nbsp;snad i&nbsp;záhadností: poslední dny svého života Na&nbsp;Pískách mlčky ležel v&nbsp;posteli za&nbsp;zástěnou a&nbsp;s&nbsp;nikým se&nbsp;nestýkal. Oba jeho staří spolubydlící žili stejně jako on: oba byli rovněž záhadní a&nbsp;také patnáct let proleželi za&nbsp;zástěnou. V&nbsp;patriarchálním tichém koutku plynuly jeden za&nbsp;druhým šťastné dny a&nbsp;hodiny naplněné dřímotou, a&nbsp;protože všecko kolem probíhalo svým tempem, ani Semjon Ivanovič, ani Ustiňja Fjodorovna si&nbsp;dobře nepamatovali, kdy je&nbsp;osud svedl dohromady. „Snad je&nbsp;to&nbsp;deset, snad patnáct nebo pětadvacet let,“ říkávala občas bytná novým podnájemníkům, „co se&nbsp;u&nbsp;mě, drahoušek, ubytoval&nbsp;– bůh ho&nbsp;opatruj!“ Je&nbsp;proto zcela přirozené, že&nbsp;hrdina naší novely, nezvyklý na&nbsp;společnost, byl navýsost nepříjemně překvapen, když přesně před rokem se&nbsp;on, solidní a&nbsp;skromný, ocitl náhle uprostřed hlučné a&nbsp;neklidné bandy desítky mladých lidí, svých spolubydlících a&nbsp;kolegů.</span></p>
          <p class="chunk" data-nb-ref-number="8" data-nb-words="521" data-nb-chars="3262"><span class="idea" data-nb-ref-number="7" id="idea7" data-nb-words="521" data-nb-chars="3262">Jeho zmizení způsobilo v&nbsp;bytě nemalý rozruch. Za&nbsp;prvé proto, že&nbsp;byl oblíbenec, za&nbsp;druhé, že&nbsp;legitimace, kterou měla domácí v&nbsp;úschově, se&nbsp;najednou ztratila. Ustiňja Fjodorovna začala naříkat&nbsp;– k&nbsp;tomu se&nbsp;uchylovala ve&nbsp;všech kritických případech. Celé dva dny se&nbsp;snášely na&nbsp;hlavy podnájemníků její výčitky a&nbsp;nadávky: lkala, že&nbsp;jí&nbsp;uštvali podnájemníka jako kuře a&nbsp;že ho&nbsp;zahubili „pořád ti&nbsp;samí posměváčci“. Třetího dne všecky vyhnala, aby po&nbsp;uprchlíkovi pátrali a&nbsp;dopadli ho, stůj co&nbsp;stůj, živého nebo mrtvého. K&nbsp;večeru přišel nejdřív písař Sudbin a&nbsp;oznámil, že&nbsp;stopa je&nbsp;nalezena, že&nbsp;viděl uprchlíka na&nbsp;bleším trhu i&nbsp;na jiných místech, chodil za&nbsp;ním, stál blízko něho, ale neodvážil se&nbsp;ho&nbsp;oslovit a&nbsp;byl mu&nbsp;nablízku při požáru, který vypukl v&nbsp;jednom domě v&nbsp;Křivé uličce. Za&nbsp;půl hodiny se&nbsp;objevili Okeanov a&nbsp;Kantarjov, člověk z&nbsp;nižších kruhů, a&nbsp;potvrdili slovo od&nbsp;slova Sudbinovu výpověď: rovněž stáli blízko zmizelého, chodili asi deset kroků za&nbsp;ním, ale ani oni se&nbsp;ho&nbsp;neopovážili oslovit, ovšem povšimli si, že&nbsp;chodil s&nbsp;jedním žebrákem a&nbsp;ochmelkou. Nakonec se&nbsp;shromáždili i&nbsp;ostatní podnájemníci, pozorně vyslechli ty&nbsp;dva a&nbsp;usoudili, že&nbsp;pan Probaštin musí být někde nablízku a&nbsp;co nevidět se&nbsp;dostaví, ale že&nbsp;už&nbsp;dřív věděli, že&nbsp;chodívá s&nbsp;jistým Zimovejkinem, žebrákem a&nbsp;ochmelkou. Dotyčný byl odporný člověk, výtržník a&nbsp;šejdíř a&nbsp;podle všeho bylo zřejmé, že&nbsp;něčím panu Probaštinovi zalichotil. Objevil se&nbsp;právě týden předtím, než Semjon Ivanovič zmizel, společně se&nbsp;svým kamarádem Remněvem, nakrátko se&nbsp;usadil u&nbsp;bytné a&nbsp;líčil, že&nbsp;trpí za&nbsp;pravdu, předtím sloužil v&nbsp;újezdech, došlápl si&nbsp;na&nbsp;ně&nbsp;revizor a&nbsp;jeho i&nbsp;kolegy pro pravdu vyhodili, pak se&nbsp;objevil v&nbsp;Petrohradě, padl na&nbsp;kolena před Porfirijem Grigorjevičem a&nbsp;na jeho přímluvu ho&nbsp;umístili v&nbsp;jedné kanceláři, ale že&nbsp;byl krutě pronásledován osudem, a&nbsp;tak ho&nbsp;propustili: nakonec se&nbsp;kancelář v&nbsp;rámci reorganizace zrušila a&nbsp;do nového reorganizovaného úřednického útvaru už&nbsp;ho&nbsp;nepřijali jednak pro neschopnost, ale spíš pro slabost k&nbsp;jiné, zcela nepodstatné věci, ale hlavně pro lásku k&nbsp;pravdě, a&nbsp;konečně vinou nepřátelských intrik. Během svého vyprávění pan Zimovejkin nejednou objímal a&nbsp;líbal svého drsného neoholeného přítele Remněva, a&nbsp;když skončil, po&nbsp;řadě se&nbsp;hluboce uklonil všem přítomným, přičemž nezapomněl ani na&nbsp;služebnou Avdoťju, nazval je&nbsp;všechny dobrodinci a&nbsp;oznámil, že&nbsp;je&nbsp;člověk nehodný, dotěrný, podlý, výtržník a&nbsp;hlupák, a&nbsp;žádal, aby ho&nbsp;dobří lidé netrestali pro jeho nešťastný osud a&nbsp;prostomyslnost. Sotva si&nbsp;vyprosil ochranu, rozveselil se, líbal ruce Ustiňje Fjodorovně, přestože ho&nbsp;skromně ujišťovala, že&nbsp;má&nbsp;hrubé, nešlechtické ruce, a&nbsp;navečer slíbil všem předvést svůj talent v&nbsp;jistém charakteristickém tanci. Jenže nazítří všechno skončilo politováníhodným rozuzlením. Snad proto, že&nbsp;onen charakteristický tanec se&nbsp;ukázal být příliš charakteristický, nebo snad proto, že&nbsp;bytnou podle jejích slov zostudil a&nbsp;zahanbil, a&nbsp;zatím sám Jaroslav Iljič je&nbsp;její známý, a&nbsp;kdyby chtěla, už&nbsp;dávno by&nbsp;se&nbsp;provdala za&nbsp;vyššího důstojníka&nbsp;– zkrátka a&nbsp;dobře, Zimovejkinovi nezbylo, než aby se&nbsp;ubíral ke&nbsp;všem čertům. Odešel a&nbsp;znovu se&nbsp;vrátil, podruhé byl ostudně vyhnán a&nbsp;nakonec se&nbsp;vloudil do&nbsp;pozornosti a&nbsp;přízně Semjona Ivanoviče, mimochodem ho&nbsp;připravil o&nbsp;nové jezdecké kalhoty a&nbsp;teď se&nbsp;zase objevil jako jeho svůdce.</span></p>
          <p class="chunk" data-nb-ref-number="9" data-nb-words="450" data-nb-chars="2823"><span class="idea" data-nb-ref-number="8" id="idea8" data-nb-words="450" data-nb-chars="2823">Sotva se&nbsp;bytná dozvěděla, že&nbsp;pan Probaštin je&nbsp;živ a&nbsp;zdráv a&nbsp;není proč hledat jeho legitimaci, přestala naříkat a&nbsp;odešla se&nbsp;uklidnit. Mezitím se&nbsp;leckteří z&nbsp;podnájemníků rozhodli uspořádat uprchlíkovi slavnostní uvítání: zlomili zástrčku, odtáhli zástěnu od&nbsp;jeho lůžka, zmačkali ložní prádlo, vzali známý kufr, umístili ho&nbsp;v&nbsp;nohách postele a&nbsp;do postele uložili švagrovou, totiž loutku, vyrobenou ze&nbsp;starého šátku, čepce a&nbsp;kabátku bytné: napodobenina byla natolik věrná, že&nbsp;by&nbsp;se&nbsp;člověk mohl zmýlit. Když skončili všecku tu&nbsp;přípravu, čekali a&nbsp;hodlali Semjonu Ivanoviči ohlásit, že&nbsp;se&nbsp;dostavila švagrová a&nbsp;leží, chudinka, za&nbsp;zástěnou. Čekali, čekali, ale nedočkali se… Při tom čekání Mark Ivanovič prohrál a&nbsp;prosázel čtrnáctidenní služné&nbsp;– shrábli je&nbsp;spolubydlící Prepolovenko a&nbsp;Kantarjov. Okeanovovi zrudl a&nbsp;napuchl nos při hře o&nbsp;ponožky a&nbsp;o&nbsp;láhev a&nbsp;služebná Avdoťja se&nbsp;skoro do&nbsp;sytosti vyspala a&nbsp;dvakrát se&nbsp;chystala přinést dříví a&nbsp;zatopit v&nbsp;kamnech. Zinovij Prokofjevič promokl až&nbsp;na&nbsp;kůži, jak co&nbsp;chvíli vybíhal ven a&nbsp;vyhlížel Semjona Ivanoviče, ale nikdo se&nbsp;neobjevil&nbsp;– ani pan Probaštin, ani žebrák a&nbsp;ochmelka Zimovejkin. Nakonec všichni ulehli a&nbsp;švagrovou pro každý případ nechali ležet v&nbsp;posteli za&nbsp;zástěnou. Teprve ve&nbsp;čtyři hodiny ráno kdosi zabušil na&nbsp;dveře, ale natolik silně, že&nbsp;všem vynahradil vynaloženou námahu. Byl to&nbsp;on, Semjon Ivanovič, pan Probaštin, jenomže v&nbsp;takovém stavu, že&nbsp;všichni vyjekli a&nbsp;nikoho ani nenapadlo pomyslet na&nbsp;„švagrovou“. Přivedl, vlastně přesněji řečeno přinesl ho&nbsp;na&nbsp;ramenou chudý noční drožkář, celý zmoklý a&nbsp;zkřehlý. Na&nbsp;otázku Ustiňji Fjodorovny, kde se&nbsp;nešťastník tak zřídil, drožkář odpověděl: „Není opilej, od&nbsp;rána nepřičich k&nbsp;flašce, za&nbsp;to&nbsp;ručím, ale nejspíš vomdlel nebo ztuhnul anebo ho&nbsp;klepla pepka.“ Důkladně navrátilce prohlédli, pro větší pohodlí ho&nbsp;opřeli o&nbsp;kamna, a&nbsp;zjistili, že&nbsp;skutečně nevypil ani kapku alkoholu, ani ho&nbsp;neklepla mrtvička, ale postihlo ho&nbsp;něco jiného&nbsp;– nedokázal ze&nbsp;sebe vypravit ani slovo, celý se&nbsp;třásl a&nbsp;jenom nechápavě poulil oči z&nbsp;jednoho na&nbsp;druhého, přistrojeného v&nbsp;nočním úboru. Vyptávali se&nbsp;drožkáře, kde ho&nbsp;naložil: „Ale, u&nbsp;nějakejch pánů z&nbsp;Kolomny, čert je&nbsp;zná, páni nebo kmáni, ale byli veselý a&nbsp;řádili: snad se&nbsp;poprali, nebo proč se&nbsp;tenhle najednou rozklepal, bůhví, jak se&nbsp;to&nbsp;stalo, ale byli to&nbsp;hodný páni, veselý!“ Několik párů rukou zvedlo Semjona Ivanoviče na&nbsp;silná ramena a&nbsp;odnesly ho&nbsp;na&nbsp;postel. Sotva dopadl na&nbsp;lůžko, nahmátl „švagrovou“ a&nbsp;opřel se&nbsp;nohama o&nbsp;svůj drahocenný kufřík, vychrlil ze&nbsp;sebe tu&nbsp;nejhrubší nadávku, přidřepl si&nbsp;a&nbsp;celý rozechvělý, roztřesený, zašátral kolem a&nbsp;snažil se&nbsp;rukama i&nbsp;celým tělem vydobýt si&nbsp;co&nbsp;nejvíc místa ve&nbsp;své posteli. Přitom neklidným, ale podivně rozhodným pohledem přelétl všechny přítomné, jako by&nbsp;je&nbsp;ujišťoval, že&nbsp;raději umře, než aby někomu přenechal třeba jen drobeček ze&nbsp;své skromné almužny…</span></p>
          <p class="chunk" data-nb-ref-number="10" data-nb-words="739" data-nb-chars="4479"><span class="idea" data-nb-ref-number="9" id="idea9" data-nb-words="739" data-nb-chars="4479">Ležel tak několik dní, neprodyšně oddělen zástěnou od&nbsp;božího světa a&nbsp;všech zbytečných vzruchů. Jak už&nbsp;to&nbsp;chodí, všichni na&nbsp;něho hned příští den zapomněli&nbsp;– mezitím čas plynul svým tempem, hodina míjela za&nbsp;hodinou, den za&nbsp;dnem. Ztěžklou a&nbsp;rozpálenou hlavu nemocného obestřela dřímota a&nbsp;horečnatý sen, ale přesto ležel tiše, nesténal a&nbsp;nenaříkal, naopak, ztichl, ovládal se&nbsp;a&nbsp;mlčel, připláclý k&nbsp;svému lůžku jako zajíc k&nbsp;zemi, když zaslechne myslivce. Občas se&nbsp;rozhostilo v&nbsp;bytě dlouhé, teskné ticho, to&nbsp;znamenalo, že&nbsp;se&nbsp;všichni podnájemníci odebrali do&nbsp;služby, a&nbsp;Semjon Ivanovič se&nbsp;po&nbsp;probuzení mohl do&nbsp;sytosti oddávat svému smutku, naslouchat nedalekému šramotu v&nbsp;kuchyni, kde se&nbsp;otáčela bytná, nebo pravidelnému pleskání sešlapaných pantoflí služebné Avdoťji, která se&nbsp;vzdycháním a&nbsp;hekáním uklízela, utírala a&nbsp;vůbec uváděla do&nbsp;pořádku všechny kouty. Tak plynuly hodiny, dřímotné, lenivé, ospalé, monotónní jako voda, která hlasitě a&nbsp;pravidelně odkapávala z&nbsp;lavice do&nbsp;škopku. Konečně přišli podnájemníci, jednotlivě nebo ve&nbsp;skupinách, a&nbsp;nemocný mohl pohodlně slyšet, jak nadávají na&nbsp;počasí, hlučí, chtějí jíst, kouří, hádají se, přátelí, hrají karty a&nbsp;cinkají sklenicemi, když se&nbsp;chystají pít čaj. Semjon Ivanovič se&nbsp;ze&nbsp;zvyku snažil vstát a&nbsp;jako obvykle se&nbsp;zapojit do&nbsp;přípravy čaje, ale hned zase upadal do&nbsp;dřímoty a&nbsp;zdálo se&nbsp;mu, že&nbsp;už&nbsp;dávno sedí u&nbsp;stolu, popíjí a&nbsp;rozmlouvá a&nbsp;že Zinovij Prokofjevič už&nbsp;mezitím využil příležitosti a&nbsp;vpletl do&nbsp;hovoru námět o&nbsp;švagrových a&nbsp;jak se&nbsp;k&nbsp;nim chovají někteří dobří lidé. Pan Probaštin se&nbsp;spěšně obhajoval a&nbsp;cosi namítal, ale náhle padla pádně zformulovaná, hromadně vyřčená věta, že&nbsp;„nejednou to&nbsp;bylo pozorováno“, a&nbsp;definitivně umlčela veškeré jeho námitky. Nedovedl si&nbsp;vymyslet nic lepšího, než že&nbsp;se&nbsp;znovu zasnil a&nbsp;v&nbsp;duchu si&nbsp;představil, že&nbsp;dostává služné ve&nbsp;své kanceláři, protože je&nbsp;prvního v&nbsp;měsíci. Na&nbsp;schodišti vytáhl bankovky, spěšně se&nbsp;rozhlédl a&nbsp;co nejrychleji se&nbsp;pokoušel oddělit polovinu svého zákonného platu, který právě obdržel, do&nbsp;holínky, a&nbsp;na témže místě, aniž vzal na&nbsp;vědomí, že&nbsp;leží ve&nbsp;své posteli a&nbsp;všechno se&nbsp;mu&nbsp;zdá, se&nbsp;rozhodl jít domů a&nbsp;po návratu neprodleně zaplatit bytné příslušný obnos za&nbsp;stravu a&nbsp;podnájem, nakoupit si&nbsp;potřebné věci a&nbsp;ukázat, komu se&nbsp;patří, jakoby mimoděk, bez určitého záměru, že&nbsp;všechno je&nbsp;utraceno, jemu nezbývá zhola nic, nemá co&nbsp;poslat švagrové a&nbsp;přitom ji&nbsp;politovat, zítra i&nbsp;pozítří o&nbsp;ní hodně mluvit a&nbsp;asi za&nbsp;deset dní jakoby mimochodem opakovat, že&nbsp;je&nbsp;chudičká a&nbsp;aby na&nbsp;to&nbsp;kolegové nezapomněli. Po&nbsp;tomto rozhodnutí zpozoroval, že&nbsp;i&nbsp;Andrej Jefimovič, věčně mlčenlivý plešatý mužík, který seděl v&nbsp;kanceláři o&nbsp;tři místnosti dál a&nbsp;dvacet let s&nbsp;ním nevyměnil jediné slovo, nyní stojí tady na&nbsp;schodišti, rovněž sčítá svoje stříbrňáky, pak zavrtí hlavou a&nbsp;pronese: „Penízky, prosím. Peníze nebudou a&nbsp;kaše taky nebude,“ podotkne přísně, sejde ze&nbsp;schodů a&nbsp;dodá už&nbsp;na&nbsp;prahu: „Já mám, pane, sedm krků, prosím“, a&nbsp;plešatý mužík, který neví, že&nbsp;je&nbsp;pouhý přízrak, a&nbsp;ne skutečnost, ukáže dva lokty od&nbsp;podlahy, mávne rukou a&nbsp;zabručí, že&nbsp;nejstarší chodí do&nbsp;gymnázia. Pak hněvivě vzhlédne na&nbsp;Semjona Ivanoviče, jako by&nbsp;právě on&nbsp;zavinil, že&nbsp;Andrej Jefimovič živí sedm krků, narazí si&nbsp;až&nbsp;na&nbsp;oči svůj klobouk, zamává pláštěm, zahne vlevo a&nbsp;zmizí. Pan Probaštin se&nbsp;poleká, a&nbsp;ačkoliv je&nbsp;skálopevně přesvědčen o&nbsp;své nevině, pokud jde o&nbsp;sedm krků pod jednou střechou, ve&nbsp;skutečnosti se&nbsp;zdá, že&nbsp;vinen není nikdo jiný než právě on. Vyděšeně se&nbsp;dá&nbsp;na&nbsp;útěk, protože má&nbsp;dojem, že&nbsp;plešatý mužík se&nbsp;vrátí, dostihne ho, chce ho&nbsp;obrat o&nbsp;jeho mzdu a&nbsp;zdůvodní svůj čin nepopiratelným počtem sedmi krků a&nbsp;rozhodně odmítá veškerý možný vztah jakýchkoliv švagrových k&nbsp;Semjonu Ivanoviči. Běží, co&nbsp;mu&nbsp;síly stačí, a&nbsp;těžce oddechuje… Vedle něho běží neuvěřitelné množství lidí a&nbsp;všem cinkají v&nbsp;zadních kapsách jejich těsných fraků stříbrňáky. Nakonec se&nbsp;všichni pustí do&nbsp;běhu: vtom zaječí požární houkačky a&nbsp;dav vynese pana Probaština jako vlna téměř na&nbsp;ramenou k&nbsp;požáru, kterému posledně přihlížel se&nbsp;zmíněným žebrákem a&nbsp;ochmelkou. Ochmelka, jinak pan Zimovejkin, už&nbsp;je&nbsp;na&nbsp;místě, vítá ho, bere ho&nbsp;za&nbsp;ruku a&nbsp;vede do&nbsp;té&nbsp;nejhustší tlačenice. Stejně jako tehdy ve&nbsp;skutečnosti kolem nich hřmí a&nbsp;hučí nekonečný dav, který zatarasil celé nábřeží Fontanky mezi dvěma mosty i&nbsp;všecky okolní přilehlé ulice a&nbsp;uličky. Stejně jako tehdy je&nbsp;to&nbsp;oba vynese na&nbsp;hromadu dříví za&nbsp;jakýsi plot, kde se&nbsp;ocitnou jako v&nbsp;kleštích na&nbsp;obrovském dvoře, plném diváků, kteří se&nbsp;sem seběhli z&nbsp;ulic, z&nbsp;blešího trhu i&nbsp;ze všech okolních domů, hospod a&nbsp;hostinců.</span></p>
          <p class="chunk" data-nb-ref-number="11" data-nb-words="522" data-nb-chars="3126"><span class="idea" data-nb-ref-number="10" id="idea10" data-nb-words="522" data-nb-chars="3126">Semjon Ivanovič to&nbsp;všechno viděl a&nbsp;prožíval jako onehdy: v&nbsp;horečnatém blouznění se&nbsp;před ním míhaly různé podivné tváře. Leckteré z&nbsp;nich poznal. Jedna patřila jistému pánovi, dlouhému jako bidlo a&nbsp;s&nbsp;mohutnými několikapalcovými kníry, kterého si&nbsp;každý zapamatoval: stál při požáru za&nbsp;zády pana Probaština a&nbsp;povzbuzoval ho, když náš hrdina nadšením zadupal, jako by&nbsp;chtěl zatleskat udatným hasičům, kteří se&nbsp;činili a&nbsp;které pozoroval ze&nbsp;svého vyvýšeného místa. Jiný&nbsp;– statný mladík, od&nbsp;kterého utržil herdu, až&nbsp;nadskočil, když se&nbsp;mladík pokoušel přelézt plot, snad aby kohosi zachránil. Kmitla se&nbsp;před ním i&nbsp;figura staříka s&nbsp;hemoroidním obličejem: než vypukl požár, vypravil se&nbsp;do&nbsp;hokynářství pro cukr a&nbsp;tabák pro svého podnájemníka a&nbsp;teď se&nbsp;prodíral s&nbsp;konvicí na&nbsp;mléko a&nbsp;se čtyrákem v&nbsp;ruce davem k&nbsp;domu, kde zůstala jeho žena, dcerka a&nbsp;víc než třicet rublů v&nbsp;koutě pod peřinou. Ale ze&nbsp;všech nejvíc mu&nbsp;utkvěla chudá hříšná ženská, o&nbsp;které už&nbsp;nejednou za&nbsp;své nemoci blouznil&nbsp;– v&nbsp;laptích, s&nbsp;berlí, s&nbsp;lýčenou mošnou na&nbsp;zádech a&nbsp;oblečená v&nbsp;cárech. Překřičela hasiče i&nbsp;všechny ostatní, mávala berlí i&nbsp;rukama a&nbsp;naříkala, že&nbsp;ji&nbsp;odkudsi vyhnaly její vlastní děti a&nbsp;že přitom ztratila dva pěťáky. Děti a&nbsp;pěťáky, pěťáky a&nbsp;děti omílala dokola, až&nbsp;z&nbsp;toho vznikl dokonale nesmyslný blábol; všichni před ní&nbsp;ucouvli po&nbsp;nezdařeném úsilí pochopit, co&nbsp;říká. Ale ona nepřestávala, křičela dál, naříkala, mávala rukama a&nbsp;vůbec nevnímala požár, k&nbsp;němuž ji&nbsp;zanesl dav z&nbsp;ulice, ani okolní obrovský sběh lidí, který ji&nbsp;obklopoval, ani cizí neštěstí a&nbsp;dokonce ani jiskry a&nbsp;oharky, jež se&nbsp;postupně snášely a&nbsp;poprášily okolní dav. Pan Probaštin cítil, že&nbsp;ho&nbsp;jímá hrůza, protože poznal, že&nbsp;to&nbsp;všecko není náhoda a&nbsp;že mu&nbsp;to&nbsp;jen tak lehce neprojde. A&nbsp;opravdu, nedaleko něho vyšplhal na&nbsp;hromadu dříví jakýsi mužik v&nbsp;dlouhém roztrhaném volném selském kabátě, s&nbsp;ožehlými vlasy a&nbsp;plnovousem a&nbsp;začal proti němu štvát okolní lidi. Dav houstl, mužik hulákal a&nbsp;pan Probaštin, ztuhlý hrůzou, si&nbsp;vybavil, že&nbsp;je&nbsp;to&nbsp;onen drožkář, kterého před pěti lety bestiálně okradl&nbsp;– předtím, než měl zaplatit, vklouzl do&nbsp;nejbližšího průjezdu a&nbsp;utíkal, jako by&nbsp;mu&nbsp;za&nbsp;patami hořelo. Zoufalý chtěl něco říci, křiknout, ale hlas mu&nbsp;selhal. Cítil, jak ho&nbsp;rozzuřený dav ovíjí jako pestrý had a&nbsp;škrtí ho. Napjal všecky síly, aby se&nbsp;vyprostil&nbsp;– a&nbsp;probudil se. Vtom uviděl, že&nbsp;hoří celý jeho kout, zástěna, celý byt i&nbsp;s&nbsp;Ustiňjou Fjodorovnou a&nbsp;všemi jejími podnájemníky, jeho postel, poduška, pokrývka, kufr, a&nbsp;konečně i&nbsp;drahocenný slamník. Vyskočil, popadl slamník, dal se&nbsp;do&nbsp;běhu a&nbsp;vláčel slamník za&nbsp;sebou. Ale v&nbsp;pokoji bytné, kam vběhl tak, jak byl, neslušně jenom v&nbsp;košili a&nbsp;bos, ho&nbsp;chytili, zkroutili mu&nbsp;ruce za&nbsp;zády a&nbsp;vítězoslavně ho&nbsp;odnesli zpátky za&nbsp;zástěnu, která mimochodem nehořela, to&nbsp;hořela spíš jeho rozpálená hlava, a&nbsp;uložili ho&nbsp;do&nbsp;postele. Podobně ukládá do&nbsp;své bedny s&nbsp;popruhy odraný, neholený a&nbsp;drsný loutkář a&nbsp;flašinetář svého paňácu, který se&nbsp;vyřádil, všecky pobil a&nbsp;prodal duši čertu a&nbsp;nakonec skončil svůj život až&nbsp;do&nbsp;nového představení v&nbsp;jedné bedně společně se&nbsp;zmíněným čertem, Kašpárkem, černochy, mademoiselle Kateřinou a&nbsp;jejím šťastným milencem, kapitánem četnictva.</span></p>
          <p class="chunk" data-nb-ref-number="12" data-nb-words="521" data-nb-chars="3176"><span class="idea" data-nb-ref-number="11" id="idea11" data-nb-words="521" data-nb-chars="3176">Všichni se&nbsp;k&nbsp;Semjonu Ivanoviči nahrnuli, staří i&nbsp;mladí, obstoupili ho&nbsp;a&nbsp;upřeli na&nbsp;něj vyčkávavé pohledy. Ten si&nbsp;snad proto, že&nbsp;ho&nbsp;trápilo zlé svědomí anebo z&nbsp;nějakého jiného důvodu, přetáhl přes obličej pokrývku, zřejmě aby se&nbsp;skryl před zraky soucitných spolubydlících. Konečně Mark Ivanovič první porušil mlčení a&nbsp;jako inteligentní člověk laskavě spustil, že&nbsp;je&nbsp;zapotřebí, aby se&nbsp;Semjon Ivanovič uklidnil, že&nbsp;je&nbsp;ohavné a&nbsp;ostudné takhle stonat, že&nbsp;to&nbsp;dělají jen malé děti, že&nbsp;je&nbsp;záhodno se&nbsp;uzdravit a&nbsp;vrátit se&nbsp;do&nbsp;úřadu. Skončil svou řeč žertem, že&nbsp;nemocným se&nbsp;dosud nepřiznává žádné služné, a&nbsp;jak sám dobře ví, tento stav neslibuje žádné povýšení, a&nbsp;tudíž ani podstatné výhody. Stručně řečeno, bylo znát, že&nbsp;všem osud nemocného leží na&nbsp;srdci a&nbsp;upřímně s&nbsp;ním soucítí. Jenže pan Probaštin s&nbsp;nepochopitelnou neomaleností zůstal ležet v&nbsp;posteli, mlčel a&nbsp;vytrvale si&nbsp;přetahoval přes hlavu pokrývku. Přesto si&nbsp;Mark Ivanovič nepřipadal poražený, přemohl se&nbsp;a&nbsp;začal sladce mluvit k&nbsp;nemocnému, vědom si&nbsp;toho, že&nbsp;s&nbsp;nemocnými se&nbsp;takhle má&nbsp;mluvit. Ale Semjon Ivanovič nechtěl nic slyšet, naopak něco zamumlal, zatvářil se&nbsp;krajně nedůvěřivě a&nbsp;pak divoce zakoulel očima, jako by&nbsp;chtěl všecky, kdo s&nbsp;ním soucítili, smést z&nbsp;povrchu zemského. Tehdy už&nbsp;nezbývalo nic jiného než odejít. Mark Ivanovič se&nbsp;neudržel, a&nbsp;když zpozoroval pevné odhodlání nemocného zatvrzele vzdorovat, uraženě a&nbsp;rozzlobeně prohlásil už&nbsp;přímo a&nbsp;bez všelijakých okolků, že&nbsp;je&nbsp;čas vstát a&nbsp;není proč se&nbsp;válet v&nbsp;posteli, že&nbsp;vykřikovat ve&nbsp;dne v&nbsp;noci cosi o&nbsp;požárech, švagrových, opilcích, zámkách, kufrech a&nbsp;čert ví, o&nbsp;čem ještě, je&nbsp;hloupé, neslušné a&nbsp;pro člověka urážlivé, a&nbsp;jestli Semjon Ivanovič nemíní spát, nemá v&nbsp;tom bránit jiným a&nbsp;ať si&nbsp;všecko, co&nbsp;bylo řečeno, zapíše za&nbsp;uši. Jeho řeč zaúčinkovala: nemocný se&nbsp;rychle otočil k&nbsp;řečníkovi a&nbsp;pevně prohlásil, i&nbsp;když dosud slabým a&nbsp;chraplavým hlasem: „Ty mlč, zelenáči! Seš tlučhuba a&nbsp;lhář, slyšíš? Nejseš nic jiného než onuce! Myslíš si&nbsp;snad, že&nbsp;seš nějakej kníže? Copak ty&nbsp;tomu rozumíš?“ Po&nbsp;těch slovech Mark Ivanovič vzplanul, ale vzápětí si&nbsp;uvědomil, že&nbsp;má&nbsp;co&nbsp;dělat s&nbsp;nemocným člověkem, a&nbsp;velkodušně se&nbsp;neurazil, nýbrž pokusil se&nbsp;pana Probaština zahanbit, ale Semjon Ivanovič ho&nbsp;přerušil a&nbsp;podotkl, že&nbsp;nestrpí, aby si&nbsp;z&nbsp;něho někdo dělal blázny, ať&nbsp;si&nbsp;Mark Ivanovič ty&nbsp;svoje řeči strčí za&nbsp;klobouk. Následovalo asi dvouminutové ticho, až&nbsp;se&nbsp;konečně Mark Ivanovič vzpamatoval z&nbsp;údivu a&nbsp;přímo, jasně a&nbsp;květnatě, ale zároveň rozhodně prohlásil, že&nbsp;nemocný by&nbsp;měl mít na&nbsp;zřeteli, že&nbsp;se&nbsp;nachází mezi lepšími lidmi, a&nbsp;„tudíž, vážený, byste měl vědět, jak se&nbsp;s&nbsp;takovými lidmi jedná“. Mark Ivanovič uměl při vhodné příležitosti mluvit květnatě a&nbsp;poučovat posluchače. Naproti tomu Semjon Ivanovič mluvil a&nbsp;jednal&nbsp;– zřejmě z&nbsp;dlouhodobého zvyku mlčet&nbsp;– úsečněji a&nbsp;kromě toho, když už&nbsp;musel pronést dlouhou větu, vypadalo to, jako by&nbsp;se&nbsp;z&nbsp;jednoho slova klubalo druhé, z&nbsp;druhého třetí, až&nbsp;jich měl plná ústa, skoro se&nbsp;dusil a&nbsp;slova vystřelovala v&nbsp;malebném nepořádku. Proto občas blábolil nesmysly, ačkoliv byl inteligentní člověk. „Lžeš,“ namítl teď Marku Ivanoviči, „teď vyskakuješ, zelenáči! Ale jednou půjdeš o&nbsp;žebrácké holi, ty&nbsp;volnomyšlenkáři a&nbsp;nemravo, abys věděl, ty&nbsp;poeto!“</span></p>
          <p class="chunk" data-nb-ref-number="13" data-nb-words="6" data-nb-chars="45"><span class="idea" data-nb-ref-number="12" id="idea12" data-nb-words="6" data-nb-chars="45">„Vy snad ještě blouzníte, Semjone Ivanoviči…“</span></p>
          <p class="chunk" data-nb-ref-number="14" data-nb-words="49" data-nb-chars="290"><span class="idea" data-nb-ref-number="13" id="idea13" data-nb-words="49" data-nb-chars="290">„Poslyš,“ odpověděl nemocný, „to hlupák blouzní, ožrala blouzní a&nbsp;pes blouzní, ale moudrý se&nbsp;řídí rozumem. Ty&nbsp;nemáš o&nbsp;ničem ani ponětí, abys věděl, seš prostopášník – prej mudrc, mluví jako kniha! Ale než se&nbsp;naděješ, třeba uhoříš, ani to&nbsp;nezpozoruješ, shoří ti&nbsp;mozek&nbsp;– slyšels o&nbsp;tom někdy?“</span></p>
          <p class="chunk" data-nb-ref-number="15" data-nb-words="12" data-nb-chars="65"><span class="idea" data-nb-ref-number="14" id="idea14" data-nb-words="12" data-nb-chars="65">„Hm… jak to… co&nbsp;to&nbsp;říkáte, Semjone Ivanoviči? Že&nbsp;mi&nbsp;shoří mozek?“</span></p>
          <p class="chunk" data-nb-ref-number="16" data-nb-words="60" data-nb-chars="341"><span class="idea" data-nb-ref-number="15" id="idea15" data-nb-words="60" data-nb-chars="341">Nedořekl, neboť všem bylo jasné, že&nbsp;pan Probaštin se&nbsp;ještě nevzpamatoval a&nbsp;blouzní, ale bytná už&nbsp;to&nbsp;nevydržela a&nbsp;poznamenala, že&nbsp;v&nbsp;Křivé uličce vypukl požár vinou jedné plešaté holky a&nbsp;celý dům shořel. Že&nbsp;tam bydlela jedna plešatá holka, zapálila svíčku a&nbsp;od ní&nbsp;chytila komora, ale že&nbsp;u&nbsp;ní se&nbsp;nic podobného nestane, v&nbsp;jejím bytě je&nbsp;bezpečno.</span></p>
          <p class="chunk" data-nb-ref-number="17" data-nb-words="32" data-nb-chars="194"><span class="idea" data-nb-ref-number="16" id="idea16" data-nb-words="32" data-nb-chars="194">„Jste vy&nbsp;ale, Semjone Ivanoviči,“ přehlušil ji&nbsp;Zinovij Prokofjevič, celý bez sebe. „Jste vy&nbsp;ale naiva, copak si&nbsp;myslíte, že&nbsp;si&nbsp;z&nbsp;vás děláme šoufky kvůli vaší švagrové nebo zkouškám z&nbsp;tancování?“</span></p>
          <p class="chunk" data-nb-ref-number="18" data-nb-words="39" data-nb-chars="220"><span class="idea" data-nb-ref-number="17" id="idea17" data-nb-words="39" data-nb-chars="220">„Abys věděl,“ odvětil náš hrdina, vzchopil se&nbsp;a&nbsp;z&nbsp;posledních sil se&nbsp;nadzvedl na&nbsp;posteli, „kdo si&nbsp;tady dělá šoufky? To&nbsp;ty&nbsp;si&nbsp;děláš šoufky, ty&nbsp;jeden šašku, ale já&nbsp;nebudu tancovat, jak ty&nbsp;pískáš, nejsem tvůj sluha, cucáku!“</span></p>
          <p class="chunk" data-nb-ref-number="19" data-nb-words="81" data-nb-chars="483"><span class="idea" data-nb-ref-number="18" id="idea18" data-nb-words="81" data-nb-chars="483">Chtěl ještě cosi říci, ale vysíleně padl na&nbsp;lůžko. Přítomní zrozpačitěli a&nbsp;stáli tu&nbsp;s&nbsp;otevřenými ústy, protože jim došlo, že&nbsp;jim Semjon Ivanovič šlápl na&nbsp;kuří oko, a&nbsp;nevěděli, co&nbsp;si&nbsp;počít. Vtom vrzly dveře v&nbsp;kuchyni a&nbsp;kamarád ochmelka, jinak pan Zimovejkin, nesměle nakoukl dovnitř a&nbsp;ze zvyku zavětřil. Přišel jako na&nbsp;zavolanou&nbsp;– všichni na&nbsp;něj zamávali, ať&nbsp;jde dál, a&nbsp;Zimovejkin, mimořádně potěšený, se&nbsp;spěšně a&nbsp;v&nbsp;plné pohotovosti protlačil k&nbsp;lůžku nemocného, ani si&nbsp;nesvlékl kabát.</span></p>
          <p class="chunk" data-nb-ref-number="20" data-nb-words="86" data-nb-chars="510"><span class="idea" data-nb-ref-number="19" id="idea19" data-nb-words="86" data-nb-chars="510">Bylo vidět, že&nbsp;celou noc nezamhouřil oka a&nbsp;měl cosi důležitého na&nbsp;práci. Pravou tvář měl čímsi zalepenou, napuchlá víčka vlhká od&nbsp;nemocných slzících očí, frak a&nbsp;celý oblek rozedraný a&nbsp;celou levou stranu postříkanou čímsi krajně odporným, asi blátem z&nbsp;nějaké kaluže. V&nbsp;podpaždí držel čísi housle, které nesl kamsi na&nbsp;prodej. Přítomní se&nbsp;nejspíš nezmýlili, když ho&nbsp;přivolali na&nbsp;pomoc: jakmile se&nbsp;dozvěděl, v&nbsp;čem je&nbsp;háček, neprodleně oslovil Semjona Ivanoviče a&nbsp;tvářil se, že&nbsp;má&nbsp;nad ním vrch a&nbsp;mimoto ví, oč&nbsp;běží:</span></p>
          <p class="chunk" data-nb-ref-number="21" data-nb-words="25" data-nb-chars="143"><span class="idea" data-nb-ref-number="20" id="idea20" data-nb-words="25" data-nb-chars="143">„Copak, Seňko? Vstávej! Ty&nbsp;jeden mudrlante, vem rozum do&nbsp;hrsti! Nebo tě&nbsp;vytáhnu z&nbsp;postele, jestli se&nbsp;budeš stavět na&nbsp;zadní! No&nbsp;tak, měj rozum…“</span></p>
          <p class="chunk" data-nb-ref-number="22" data-nb-words="32" data-nb-chars="203"><span class="idea" data-nb-ref-number="21" id="idea21" data-nb-words="32" data-nb-chars="203">Ta&nbsp;stručná, ale výmluvná slova všechny překvapila a&nbsp;ještě víc je&nbsp;udivilo, když nemocný vzhlédl k&nbsp;příchozímu a&nbsp;když ho&nbsp;poznal, zarazil se, zrozpačitěl a&nbsp;plaše procedil či&nbsp;spíše zašeptal nezbytnou námitku:</span></p>
          <p class="chunk" data-nb-ref-number="23" data-nb-words="11" data-nb-chars="70"><span class="idea" data-nb-ref-number="22" id="idea22" data-nb-words="11" data-nb-chars="70">„Běž pryč, ty&nbsp;bídáku, ty&nbsp;zloději! Víš, co&nbsp;seš? Kriminálník, galejník!“</span></p>
          <p class="chunk" data-nb-ref-number="24" data-nb-words="42" data-nb-chars="306"><span class="idea" data-nb-ref-number="23" id="idea23" data-nb-words="42" data-nb-chars="306">„Ba ne, kamaráde,“ protáhl Zimovejkin, který zachoval duchapřítomnost, „tohle od&nbsp;tebe není pěkné, mudrlante. Ty&nbsp;jeden Probaštine probaštěnej,“ parodoval Semjona Ivanoviče a&nbsp;spokojeně se&nbsp;rozhlížel. „Nestav se&nbsp;na&nbsp;zadní! Poslechni, Seňo, umoudři se, nebo to&nbsp;všecko na&nbsp;tebe povím, prozradím, kamaráde, chápeš?“</span></p>
          <p class="chunk" data-nb-ref-number="25" data-nb-words="270" data-nb-chars="1706"><span class="idea" data-nb-ref-number="24" id="idea24" data-nb-words="270" data-nb-chars="1706">Zdálo se, že&nbsp;nemocný porozuměl, protože v&nbsp;závěru Zimovejkinovy řeči sebou škubl a&nbsp;spěšně, rozpačitě se&nbsp;rozhlédl kolem. Zimovejkin, spokojen s&nbsp;účinkem svých slov, chtěl pokračovat, ale Mark Ivanovič mu&nbsp;v&nbsp;tom zabránil, a&nbsp;když nemocný utichl, umírnil se&nbsp;a&nbsp;nadobro se&nbsp;uklidnil, dlouze, rozšafně ho&nbsp;přesvědčoval, že&nbsp;„živit podobné myšlenky, jaké se&nbsp;mu&nbsp;rojí v&nbsp;hlavě, je&nbsp;za&nbsp;prvé neužitečné, za&nbsp;druhé nejen neužitečné, ale dokonce škodlivé, a&nbsp;konečně ani ne&nbsp;tak škodlivé jako nemravné, protože nás Semjon Ivanovič uvádí v&nbsp;pokušení a&nbsp;dává nám špatný příklad.“ Po&nbsp;takovém proslovu si&nbsp;všichni slibovali příznivý výsledek. Navíc byl nemocný schlíplý a&nbsp;vzdoroval jen mírně. Vypukl malý spor. Bratrsky ho&nbsp;oslovili a&nbsp;ptali se, z&nbsp;čeho má&nbsp;takový strach? Nemocný odpověděl tajnůstkářsky. Oponovali mu&nbsp;a&nbsp;on oponoval jim. Znovu se&nbsp;střídaly námitky na&nbsp;obou stranách a&nbsp;pak už&nbsp;se&nbsp;do&nbsp;sporu vložili všichni, staří i&nbsp;mladí, protože se&nbsp;začalo mluvit o&nbsp;čemsi zvláštním, podivném, že&nbsp;vpravdě nevěděli, jak to&nbsp;všechno vyjádřit. Spor nakonec vyvolal netrpělivost, netrpělivost křik a&nbsp;křik dokonce pláč. Mark Ivanovič odešel s&nbsp;pěnou u&nbsp;úst a&nbsp;zuřivě prohlásil, že&nbsp;takového paličáka dosud nepoznal. Oplivaňjev si&nbsp;odplivl, Okeanov se&nbsp;vyděsil, Zinovij Prokofjevič se&nbsp;rozeštkal a&nbsp;Ustiňja Fjodorovna naříkala, že&nbsp;její podnájemník se&nbsp;pominul rozumem, že&nbsp;umře v&nbsp;nejlepších letech, aniž by&nbsp;se&nbsp;vyslovil, a&nbsp;bez legitimace, a&nbsp;ona bude sirota a&nbsp;lidé ji&nbsp;umoří. Zkrátka nakonec všichni zjistili, že&nbsp;setba byla dobrá, všecko, co&nbsp;si&nbsp;kdo usmyslel zasít, vzešlo, půda byla úrodná a&nbsp;že Semjon Ivanovič se&nbsp;v&nbsp;jejich společnosti definitivně a&nbsp;nevyléčitelně pomátl. Všichni zmlkli, a&nbsp;jestli předtím zpozorovali, že&nbsp;se&nbsp;nemocný polekal, tentokrát se&nbsp;polekali i&nbsp;oni…</span></p>
          <p class="chunk" data-nb-ref-number="26" data-nb-words="80" data-nb-chars="438"><span class="idea" data-nb-ref-number="25" id="idea25" data-nb-words="80" data-nb-chars="438">„Jak to,“ vykřikl Mark Ivanovič, „že se&nbsp;bojíte? Z&nbsp;čeho vám přeskočilo? Kdo se&nbsp;o&nbsp;vás zajímá, drahý pane? Máte právo se&nbsp;bát? Kdo jste? Co&nbsp;jste? Nicka, pane, hotová nula, tak je&nbsp;to! Proč panikaříte? Nějakou ženskou přejeli a&nbsp;vy si&nbsp;myslíte, že&nbsp;vás taky přejedou? Nějaký opilec neuhlídal vlastní kapsu a&nbsp;vy si&nbsp;myslíte, že&nbsp;vám taky uříznou šosy? Nějaký dům shořel a&nbsp;vy si&nbsp;myslíte, že&nbsp;vám shoří mozek? Je&nbsp;to&nbsp;tak, milý pane? Mám pravdu, člověče?“</span></p>
          <p class="chunk" data-nb-ref-number="27" data-nb-words="18" data-nb-chars="103"><span class="idea" data-nb-ref-number="26" id="idea26" data-nb-words="18" data-nb-chars="103">„Hlupáku!“ zabručel Semjon Ivanovič. „Tobě uříznou nos a&nbsp;ty ho&nbsp;sníš i&nbsp;s&nbsp;chlebem a&nbsp;ničeho si&nbsp;nevšimneš…“</span></p>
          <p class="chunk" data-nb-ref-number="28" data-nb-words="51" data-nb-chars="287"><span class="idea" data-nb-ref-number="27" id="idea27" data-nb-words="51" data-nb-chars="287">„Ať jsem třeba jen oušlapek,“ skočil mu&nbsp;hlasitě do&nbsp;řeči Mark Ivanovič. „Dejme tomu. Já&nbsp;přece nemusím skládat žádnou zkoušku, nemusím se&nbsp;oženit, nemusím se&nbsp;učit tancovat&nbsp;– já&nbsp;mám svoje jisté. A&nbsp;co vy, milý pane? Vy&nbsp;to&nbsp;snad máte nahnuté? Myslíte, že&nbsp;se&nbsp;pod vámi propadne podlaha, nebo co?“</span></p>
          <p class="chunk" data-nb-ref-number="29" data-nb-words="10" data-nb-chars="48"><span class="idea" data-nb-ref-number="28" id="idea28" data-nb-words="10" data-nb-chars="48">„A&nbsp;tebe se&nbsp;snad budou ptát? Zavřou to, a&nbsp;basta.“</span></p>
          <p class="chunk" data-nb-ref-number="30" data-nb-words="6" data-nb-chars="35"><span class="idea" data-nb-ref-number="29" id="idea29" data-nb-words="6" data-nb-chars="35">„Počkejte… Co&nbsp;zavřou? Co&nbsp;zas máte?“</span></p>
          <p class="chunk" data-nb-ref-number="31" data-nb-words="3" data-nb-chars="24"><span class="idea" data-nb-ref-number="30" id="idea30" data-nb-words="3" data-nb-chars="24">„Tuhle ožralu vyhodili…“</span></p>
          <p class="chunk" data-nb-ref-number="32" data-nb-words="10" data-nb-chars="59"><span class="idea" data-nb-ref-number="31" id="idea31" data-nb-words="10" data-nb-chars="59">„Ano, vyhodili, protože je&nbsp;ožrala, ale my&nbsp;jsme řádní lidé.“</span></p>
          <p class="chunk" data-nb-ref-number="33" data-nb-words="12" data-nb-chars="63"><span class="idea" data-nb-ref-number="32" id="idea32" data-nb-words="12" data-nb-chars="63">„Hm, řádní, povídáš… A&nbsp;co ona? Jednou je&nbsp;a&nbsp;bác! Najednou není!“</span></p>
          <p class="chunk" data-nb-ref-number="34" data-nb-words="2" data-nb-chars="10"><span class="idea" data-nb-ref-number="33" id="idea33" data-nb-words="2" data-nb-chars="10">„Kdo ona?“</span></p>
          <p class="chunk" data-nb-ref-number="35" data-nb-words="3" data-nb-chars="29"><span class="idea" data-nb-ref-number="34" id="idea34" data-nb-words="3" data-nb-chars="29">„Kancelář přece… kan-ce-lář!“</span></p>
          <p class="chunk" data-nb-ref-number="36" data-nb-words="7" data-nb-chars="54"><span class="idea" data-nb-ref-number="35" id="idea35" data-nb-words="7" data-nb-chars="54">„Nebuďte blázen, člověče! Vždyť kancelář je&nbsp;potřebná!“</span></p>
          <p class="chunk" data-nb-ref-number="37" data-nb-words="19" data-nb-chars="104"><span class="idea" data-nb-ref-number="36" id="idea36" data-nb-words="19" data-nb-chars="104">„Abys věděl&nbsp;– dneska je&nbsp;potřebná, zítra taky a&nbsp;pozítří už&nbsp;třeba ne! Tuhle jsem slyšel o&nbsp;jednom případu…“</span></p>
          <p class="chunk" data-nb-ref-number="38" data-nb-words="18" data-nb-chars="113"><span class="idea" data-nb-ref-number="37" id="idea37" data-nb-words="18" data-nb-chars="113">„Vždyť vám vyplatí roční plat! Jste vy&nbsp;ale nevěřící Tomáš! Jinde vás přijmou všema deseti, s&nbsp;vašimi zkušenostmi…“</span></p>
          <p class="chunk" data-nb-ref-number="39" data-nb-words="28" data-nb-chars="158"><span class="idea" data-nb-ref-number="38" id="idea38" data-nb-words="28" data-nb-chars="158">„Plat, říkáš? A&nbsp;co když jsem celý plat projedl, anebo co&nbsp;když přijdou zloději a&nbsp;ukradnou mi&nbsp;peníze? A&nbsp;já mám švagrovou! Švagrovou, slyšíš? To&nbsp;ty&nbsp;seš paličák!“</span></p>
          <p class="chunk" data-nb-ref-number="40" data-nb-words="4" data-nb-chars="28"><span class="idea" data-nb-ref-number="39" id="idea39" data-nb-words="4" data-nb-chars="28">„Člověče, ta&nbsp;vaše švagrová…“</span></p>
          <p class="chunk" data-nb-ref-number="41" data-nb-words="53" data-nb-chars="295"><span class="idea" data-nb-ref-number="40" id="idea40" data-nb-words="53" data-nb-chars="295">„Taktak, já&nbsp;jsem člověk, slyšíš? A&nbsp;ty seš hlupák, co&nbsp;má&nbsp;všecko vyčtené z&nbsp;knih. Ty&nbsp;seš paličák paličatá, tak je&nbsp;to! Teď mluvím vážně, bez legrace&nbsp;– to&nbsp;ty&nbsp;pořád šaškuješ. Jisté je, že&nbsp;nějaké místo existuje a&nbsp;najednou zničehonic ho&nbsp;zruší. A&nbsp;Děmid Vasiljevič povídal, abys věděl, že&nbsp;se&nbsp;místo zruší…“</span></p>
          <p class="chunk" data-nb-ref-number="42" data-nb-words="5" data-nb-chars="31"><span class="idea" data-nb-ref-number="41" id="idea41" data-nb-words="5" data-nb-chars="31">„Cožpak Děmid… Je&nbsp;to&nbsp;vtipálek…“</span></p>
          <p class="chunk" data-nb-ref-number="43" data-nb-words="12" data-nb-chars="56"><span class="idea" data-nb-ref-number="42" id="idea42" data-nb-words="12" data-nb-chars="56">„Bác a&nbsp;budeš bez místa, a&nbsp;hotovo! S&nbsp;tebou je&nbsp;těžká řeč…“</span></p>
          <p class="chunk" data-nb-ref-number="44" data-nb-words="28" data-nb-chars="189"><span class="idea" data-nb-ref-number="43" id="idea43" data-nb-words="28" data-nb-chars="189">„Poslyšte, buďto lžete, anebo vám doopravdy přeskočilo! Upřímně nám povězte: co&nbsp;to&nbsp;všecko znamená? Přiznejte se, jestli máte něco na&nbsp;svědomí! Nemusíte se&nbsp;stydět… On&nbsp;se&nbsp;zbláznil, nemyslíte?“</span></p>
          <p class="chunk" data-nb-ref-number="45" data-nb-words="23" data-nb-chars="154"><span class="idea" data-nb-ref-number="44" id="idea44" data-nb-words="23" data-nb-chars="154">„Zbláznil! Přeskočilo mu!“ ozvalo se&nbsp;kolem a&nbsp;všichni zoufale zalomili rukama a&nbsp;bytná popadla Marka Ivanoviče za&nbsp;obě ruce, aby Semjonu Ivanoviči neublížil.</span></p>
          <p class="chunk" data-nb-ref-number="46" data-nb-words="114" data-nb-chars="689"><span class="idea" data-nb-ref-number="45" id="idea45" data-nb-words="114" data-nb-chars="689">„Ty neznabohu, duše pohanská, ty&nbsp;jeden mudrlante!“ zaúpěl Zimovejkin. „Tebe nikdo neurazí, Seňo, ty&nbsp;seš už&nbsp;napohled milej, laskavej člověk! Prostej a&nbsp;slušnej… slyšíš? To&nbsp;pochází z&nbsp;tý tvojí dobroty. To&nbsp;já&nbsp;jsem hlupák, výtržník a&nbsp;žebrák. A&nbsp;vidíš, dobrý lidi mě&nbsp;neopustili, ale vzdávaj mi&nbsp;čest. Proto všem, i&nbsp;hospodyni, děkuju&nbsp;– abys věděl, až&nbsp;k&nbsp;zemi se&nbsp;jim pokloním, tak je&nbsp;to! Splácím dluh, hospodyně!“ A&nbsp;až s&nbsp;jakousi pedantskou důstojností se&nbsp;každému po&nbsp;řadě ukláněl až&nbsp;k&nbsp;zemi. Semjon Ivanovič chtěl něco říci, ale už&nbsp;mu&nbsp;to&nbsp;nedovolili: všichni zahalasili, úpěnlivě ho&nbsp;prosili, ujišťovali, utěšovali a&nbsp;dosáhli toho, že&nbsp;se&nbsp;opravdu zastyděl a&nbsp;požádal o&nbsp;pozornost, aby jim mohl všecko vyložit.</span></p>
          <p class="chunk" data-nb-ref-number="47" data-nb-words="68" data-nb-chars="388"><span class="idea" data-nb-ref-number="46" id="idea46" data-nb-words="68" data-nb-chars="388">„Dobrá,“ řekl, „já jsem na&nbsp;první pohled člověk sympatický, tichý, abyste věděli, slušný, oddaný a&nbsp;věrný: poslední kapku krve bych procedil, slyšíš, zelenáči, ty&nbsp;galejníku… jen aby to&nbsp;místo vydrželo. Jenomže jsem nuzák, a&nbsp;když to&nbsp;místo zruší, slyšíš, ty&nbsp;galejníku, teď mlč a&nbsp;pochop&nbsp;– co&nbsp;když je&nbsp;zruší… a&nbsp;vůbec… Jednou to&nbsp;místo je&nbsp;a&nbsp;pak není… chápeš? A&nbsp;já abych šel o&nbsp;žebrácké holi světem…“</span></p>
          <p class="chunk" data-nb-ref-number="48" data-nb-words="41" data-nb-chars="255"><span class="idea" data-nb-ref-number="47" id="idea47" data-nb-words="41" data-nb-chars="255">„Seňko!“ zběsile zaúpěl Zimovejkin, až&nbsp;překřičel všeobecný hluk. „Ty seš volnomyšlenkář! A&nbsp;já tě&nbsp;udám! Co&nbsp;seš? Kdo seš? Seš snad nějakej výtržník, ty&nbsp;beraní palice? Samosebou, výtržníkovi a&nbsp;hlupákovi ukážou bez milosti dveře… Ale ty… Co&nbsp;si&nbsp;o&nbsp;sobě myslíš?“</span></p>
          <p class="chunk" data-nb-ref-number="49" data-nb-words="4" data-nb-chars="18"><span class="idea" data-nb-ref-number="48" id="idea48" data-nb-words="4" data-nb-chars="18">„To je&nbsp;právě ono…“</span></p>
          <p class="chunk" data-nb-ref-number="50" data-nb-words="8" data-nb-chars="40"><span class="idea" data-nb-ref-number="49" id="idea49" data-nb-words="8" data-nb-chars="40">„Jaképak ono? Ne, s&nbsp;tebou je&nbsp;těžká řeč!“</span></p>
          <p class="chunk" data-nb-ref-number="51" data-nb-words="1" data-nb-chars="10"><span class="idea" data-nb-ref-number="50" id="idea50" data-nb-words="1" data-nb-chars="10">„Pročpak?“</span></p>
          <p class="chunk" data-nb-ref-number="52" data-nb-words="15" data-nb-chars="73"><span class="idea" data-nb-ref-number="51" id="idea51" data-nb-words="15" data-nb-chars="73">„On je&nbsp;volnej jako pták, já&nbsp;jsem volnej jako pták: a&nbsp;jak tak jeden leží…“</span></p>
          <p class="chunk" data-nb-ref-number="53" data-nb-words="4" data-nb-chars="14"><span class="idea" data-nb-ref-number="52" id="idea52" data-nb-words="4" data-nb-chars="14">„A&nbsp;co má&nbsp;být?“</span></p>
          <p class="chunk" data-nb-ref-number="54" data-nb-words="2" data-nb-chars="23"><span class="idea" data-nb-ref-number="53" id="idea53" data-nb-words="2" data-nb-chars="23">„Třeba volnomyšlenkář.“</span></p>
          <p class="chunk" data-nb-ref-number="55" data-nb-words="5" data-nb-chars="51"><span class="idea" data-nb-ref-number="54" id="idea54" data-nb-words="5" data-nb-chars="51">„Vol-no-myš-len-kář! Seňko, ty&nbsp;seš volnomyšlenkář!“</span></p>
          <p class="chunk" data-nb-ref-number="56" data-nb-words="37" data-nb-chars="231"><span class="idea" data-nb-ref-number="55" id="idea55" data-nb-words="37" data-nb-chars="231">„Počkat!“ vykřikl pan Probaštin a&nbsp;mávnutím ruky přerušil okolní křik. „Já netento… Pochop, ty&nbsp;berane: jsem mírný člověk, dneska jsem mírný, zítra jsem mírný a&nbsp;pak je&nbsp;s&nbsp;tím konec, někomu vynadám, vyhodí mě&nbsp;a&nbsp;táhni, volnomyšlenkáři!“</span></p>
          <p class="chunk" data-nb-ref-number="57" data-nb-words="58" data-nb-chars="342"><span class="idea" data-nb-ref-number="56" id="idea56" data-nb-words="58" data-nb-chars="342">„Co to&nbsp;povídáte?“ zahřměl nakonec Mark Ivanovič, vyskočil ze&nbsp;židle nanejvýš rozrušený, rozzuřený a&nbsp;celý se&nbsp;třásl zlostí a&nbsp;urážkou, „co to&nbsp;povídáte? To&nbsp;vy&nbsp;jste beran! Jste chudý jako kostelní myš! Jste snad na&nbsp;světě sám? Je&nbsp;snad svět jenom pro vás? Jste snad nějaký Napoleon? Co&nbsp;jste? Kdo jste? Napoleon? Mluvte, pane, jste Napoleon, nebo ne?“</span></p>
          <p class="chunk" data-nb-ref-number="58" data-nb-words="859" data-nb-chars="5149"><span class="idea" data-nb-ref-number="57" id="idea57" data-nb-words="859" data-nb-chars="5149">Ale pan Probaštin už&nbsp;na&nbsp;jeho otázku neodpověděl. Ne&nbsp;že&nbsp;by&nbsp;se&nbsp;zastyděl, že&nbsp;je&nbsp;Napoleon, nebo že&nbsp;by&nbsp;se&nbsp;zbaběle obával vzít na&nbsp;sebe tu&nbsp;zodpovědnost, ale už&nbsp;nebyl schopen ani se&nbsp;přít, ani kloudně mluvit… Nastala krize. Náhle z&nbsp;jeho šedých, zimničně se&nbsp;lesknoucích očí vyhrkly drobné slzy. Kostnatýma, nemocí vychrtlýma rukama si&nbsp;zakryl rozpálenou hlavu, nadzvedl se&nbsp;na&nbsp;posteli a&nbsp;mezi vzlyky přiznával, že&nbsp;je&nbsp;prostý, chudý, nešťastný člověk, hlupák a&nbsp;zabedněnec, a&nbsp;prosil, aby mu&nbsp;dobří lidé odpustili, ochránili ho, nakrmili a&nbsp;napojili a&nbsp;nevydali ho&nbsp;napospas jeho neštěstí. Bůhví, co&nbsp;všecko ještě napovídal… Naříkal a&nbsp;přitom se&nbsp;s&nbsp;divokým strachem rozhlížel kolem, jako by&nbsp;čekal, že&nbsp;co&nbsp;nevidět spadne strop nebo se&nbsp;propadne podlaha. Všem při pohledu na&nbsp;toho ubožáka se&nbsp;ho&nbsp;zželelo a&nbsp;jejich srdce se&nbsp;obměkčila. Bytná se&nbsp;rozeštkala, jak to&nbsp;ženské dělávají, sama uložila nemocného do&nbsp;postele a&nbsp;přitom naříkavě žehrala na&nbsp;svou osiřelost. Když Mark Ivanovič poznal, že&nbsp;nemá smysl špinit Napoleonovu památku, také zjihl a&nbsp;přispěl na&nbsp;pomoc. Jim, aby přiložili ruku k&nbsp;dílu, nabízeli malinový likér a&nbsp;tvrdili, že&nbsp;pomáhá od&nbsp;všech nemocí a&nbsp;přijde nemocnému vhod, ale Zimovejkin všecky odmítl a&nbsp;prohlásil, že&nbsp;v&nbsp;takovém případě je&nbsp;nejlepší heřmánkový odvar. Pokud šlo o&nbsp;Zinovije Prokofjeviče, ten se&nbsp;usedavě rozplakal a&nbsp;se slzami v&nbsp;očích prosil za&nbsp;odpuštění, že&nbsp;strašil Semjona Ivanoviče všelijakými nesmysly. Z&nbsp;posledních slov nemocného, že&nbsp;je&nbsp;chudák a&nbsp;prosí, aby ho&nbsp;nakrmili, vyvodil správný závěr a&nbsp;navrhl, aby se&nbsp;všichni na&nbsp;chudáka složili, prozatím jen podnájemníci. Všichni óchali a&nbsp;áchali, všem bylo hořko a&nbsp;litovali nemocného, ale současně se&nbsp;divili, proč se&nbsp;ten člověk tolik bojí. Ještě kdyby zaujímal nějaké významné postavení, měl ženu a&nbsp;děti, nebo kdyby ho&nbsp;někdo z&nbsp;něčeho obžaloval a&nbsp;tahali ho&nbsp;k&nbsp;soudu, ale taková nula s&nbsp;jedním dřevěným kufrem a&nbsp;německým zámkem, člověk, který ležel víc než dvacet let za&nbsp;zástěnou, mlčel, nevěděl nic o&nbsp;světě, ani že&nbsp;existuje neštěstí, lakotil a&nbsp;najednou zničehonic banální, bezvýznamné slovo zaviní, že&nbsp;mu&nbsp;přeskočí a&nbsp;začne mít strach z&nbsp;toho, že&nbsp;život je&nbsp;těžký… A&nbsp;přitom si&nbsp;neuvědomí, že&nbsp;všem je&nbsp;těžko! „Kdyby uvážil, že&nbsp;všem je&nbsp;těžko,“ pronesl Okeanov, „zachoval by&nbsp;si&nbsp;chladnou hlavu, přestal by&nbsp;vyvádět skopičiny a&nbsp;staral by&nbsp;se&nbsp;o&nbsp;svoje.“ Celý den se&nbsp;nemluvilo o&nbsp;nikom jiném než o&nbsp;Semjonu Ivanoviči. Podnájemníci k&nbsp;němu chodili, vyptávali se, jak mu&nbsp;je, a&nbsp;utěšovali ho, ale k&nbsp;večeru už&nbsp;mu&nbsp;nebylo do&nbsp;utěšování. V&nbsp;horečce začal blouznit a&nbsp;upadl do&nbsp;bezvědomí, takže div že&nbsp;neposlali pro doktora, ale nakonec se&nbsp;všichni svorně zavázali, že&nbsp;budou nemocného po&nbsp;řadě hlídat a&nbsp;opatrovat celou noc, a&nbsp;kdyby něco, ten, kdo drží službu, by&nbsp;měl vzbudit ostatní. Aby nezaspali, zasedli ke&nbsp;kartám a&nbsp;na nemocného měl dohlížet jeho kamarád&nbsp;– ochmelka, který se&nbsp;po&nbsp;celý den nehnul od&nbsp;lože nemocného a&nbsp;poprosil o&nbsp;nocleh. Hrálo se&nbsp;pouze o&nbsp;drobné, a&nbsp;proto byla hra nezajímavá a&nbsp;hráči se&nbsp;začali nudit. Zanechali hry, chvíli se&nbsp;přeli, pak zahlučeli a&nbsp;zahalasili a&nbsp;nakonec se&nbsp;rozešli do&nbsp;svých koutů, ještě se&nbsp;dlouho zlostně překřikovali a&nbsp;domlouvali, a&nbsp;jak byli rozzlobení, už&nbsp;se&nbsp;jim nechtělo hlídkovat u&nbsp;nemocného a&nbsp;usnuli. Brzy se&nbsp;ve&nbsp;všech koutech rozhostilo ticho jako v&nbsp;prázdném sklepě, tím spíš, že&nbsp;panovala hrozná zima. Jako jeden z&nbsp;posledních usnul Okeanov. „A&nbsp;snad se&nbsp;mi&nbsp;to&nbsp;jen zdálo,“ vykládal později, „snad doopravdy těsně před svítáním spolu ti&nbsp;dva hovořili.“ Poznal prý Zimovejkina a&nbsp;ten prý vzbudil svého starého kamaráda Remněva a&nbsp;dlouho si&nbsp;spolu špitali. Potom Zimovejkin odešel a&nbsp;bylo slyšet, jak se&nbsp;pokouší odemknout kuchyňské dveře. Později bytná ujišťovala, že&nbsp;klíč ležel u&nbsp;ní pod poduškou a&nbsp;tu noc se&nbsp;ztratil. Nakonec, pokračoval Okeanov, jako by&nbsp;zaslechl, jak ti&nbsp;dva zašli za&nbsp;zástěnu k&nbsp;nemocnému a&nbsp;zapálili tam svíčku. „Víc nevím“, tvrdil, „zklížily se&nbsp;mi&nbsp;oči…“ Vzbudil se&nbsp;spolu s&nbsp;ostatními, protože se&nbsp;za&nbsp;zástěnou ozval takový křik, že&nbsp;by&nbsp;vzkřísil mrtvého, a&nbsp;všichni vyskákali z&nbsp;postelí. Mnohým se&nbsp;zdálo, že&nbsp;svíčka za&nbsp;zástěnou zhasla. Vypukl zmatek a&nbsp;všem se&nbsp;sevřelo srdce: rozběhli se&nbsp;jeden přes druhého k&nbsp;nemocnému, ale vtom se&nbsp;zástěna pohnula a&nbsp;ozval se&nbsp;řev, nadávky a&nbsp;strhla se&nbsp;tam rvačka. Rozsvítili a&nbsp;uviděli, že&nbsp;se&nbsp;Zimovejkin pere s&nbsp;Remněvem, navzájem si&nbsp;cosi vyčítají a&nbsp;nadávají, a&nbsp;když si&nbsp;na&nbsp;oba řádně posvítili, jeden z&nbsp;nich zaječel: „Já ne, to&nbsp;tenhle lupič!“ a&nbsp;druhý, totiž Zimovejkin, zahulákal: „Nech mě, já&nbsp;za&nbsp;to&nbsp;nemůžu, přísahám!“ Oba docela ztratili svou lidskou podobu, ale v&nbsp;první chvíli jim nikdo nevěnoval pozornost: zjistilo se&nbsp;totiž, že&nbsp;nemocný neleží ve&nbsp;své posteli. Odtrhli od&nbsp;sebe oba rváče, odtáhli je&nbsp;a&nbsp;uviděli, že&nbsp;nemocný leží pod postelí v&nbsp;úplném bezvědomí, že&nbsp;s&nbsp;sebou strhl pokrývku i&nbsp;podušku, takže na&nbsp;lůžku zbyl jen vetchý promaštěný slamník (prostěradlo odnepaměti chybělo). Vytáhli Semjona Ivanoviče, položili ho&nbsp;na&nbsp;slamník, ale vzápětí si&nbsp;povšimli, že&nbsp;se&nbsp;nemuseli příliš namáhat: nemocný byl v&nbsp;posledním tažení, ruce mu&nbsp;tuhly a&nbsp;měl smrt na&nbsp;jazyku. Stanuli nad ním&nbsp;– ještě stále se&nbsp;třásl po&nbsp;celém těle, obličej mu&nbsp;křečovitě poškubával, snažil se&nbsp;mávat rukama, ale nevydal ani hlásku, jen pomrkával, podobně jako dosud živá, teplá hlava, zalitá krví, která právě odskočila od&nbsp;katovy sekyry.</span></p>
          <p class="chunk" data-nb-ref-number="59" data-nb-words="578" data-nb-chars="3688"><span class="idea" data-nb-ref-number="58" id="idea58" data-nb-words="578" data-nb-chars="3688">Konečně se&nbsp;všecko uklidnilo, předsmrtný třas i&nbsp;křeče ustaly: nemocný, nohy bezvládně natažené, se&nbsp;odebral tam, kde měl skládat účty ze&nbsp;svých dobrých skutků i&nbsp;hříchů. Nebylo známo, zda se&nbsp;něčeho polekal nebo se&nbsp;mu&nbsp;zdál nějaký zlý sen, jak potom tvrdil Remněv, nebo zda bylo příčinou cosi jiného, ale jedno bylo jisté: kdyby v&nbsp;tu chvíli vešel jeho nadřízený a&nbsp;oznámil mu, že&nbsp;má&nbsp;výpověď za&nbsp;volnomyšlenkářství, výtržnictví a&nbsp;opilost, nebo kdyby druhými dveřmi vstoupila nějaká žebračka ve&nbsp;vlňáku pod záminkou, že&nbsp;je&nbsp;švagrová, nebo kdyby nečekaně získal dvě stě rublů odměny nebo dům anebo kdyby mu&nbsp;začal hořet mozek, nejspíš by&nbsp;s&nbsp;ním podobné novinky ani nehnuly. Mezitímco se&nbsp;všichni vzpamatovávali z&nbsp;prvního otřesu a&nbsp;vracel se&nbsp;jim dar řeči, ve&nbsp;zmatku pronášeli různé domněnky, pochybnosti a&nbsp;křičeli, mezitímco bytná vytáhla zpod postele dřevěný kufr, spěšně zašátrala pod poduškou, pod slamníkem a&nbsp;dokonce v&nbsp;holínkách zemřelého, mezitímco vyslýchali Remněva a&nbsp;Zimovejkina, podnájemník Okeanov, dosud nejtišší, nejmírnější a&nbsp;nejomezenější ze&nbsp;všech, v&nbsp;náhlém záchvatu duchapřítomnosti vystihl svůj talent i&nbsp;dar, popadl čepici a&nbsp;za vše­obecného hluku se&nbsp;vytratil. Když už&nbsp;všecky hrůzy bezvládí dosáhly ve&nbsp;vzrušených, dříve tichých koutech vrcholu, dveře se&nbsp;otevřely a&nbsp;vstoupil nejprve pán ušlechtilého zevnějšku s&nbsp;přísným, nevrlým výrazem, za&nbsp;ním Jaroslav Iljič, dále jeho pomocníci a&nbsp;všichni, kdo tu&nbsp;měli co&nbsp;dělat, a&nbsp;nakonec rozpačitý pan Okeanov. Bylo to&nbsp;jak blesk z&nbsp;čistého nebe. Přísný pán ušlechtilého zevnějšku zamířil rovnou k&nbsp;Semjonu Ivanoviči, nahmatal mu&nbsp;puls, svraštil čelo, pokrčil rameny a&nbsp;oznámil, co&nbsp;už&nbsp;všichni věděli, a&nbsp;sice, že&nbsp;nemocný zemřel: z&nbsp;vlastní zkušenosti dodal, že&nbsp;se&nbsp;totéž přihodilo ve&nbsp;spánku jednomu naprosto úctyhodnému, významnému pánovi, který také zničehonic umřel. Pak pán ušlechtilého zevnějšku s&nbsp;rozmrzelým výrazem poodstoupil od&nbsp;lůžka, prohlásil, že&nbsp;ho&nbsp;zbytečně obtěžovali, a&nbsp;odešel. Vzápětí ho&nbsp;vystřídal Jaroslav Iljič (přičemž předal Zimovejkina a&nbsp;Remněva, komu se&nbsp;patřilo), leckoho vyslechl, obratně se&nbsp;zmocnil kufru, který už&nbsp;se&nbsp;bytná pokoušela kamsi schovat, postavil holínky na&nbsp;dřívější místo a&nbsp;podotkl, že&nbsp;jsou děravé, a&nbsp;tudíž k&nbsp;nepotřebě, vyžádal si&nbsp;nebožtíkovu podušku, přizval Okeanova, požádal o&nbsp;klíček od&nbsp;kufru, který se&nbsp;našel v&nbsp;kapse kamaráda&nbsp;– ochmelky, a&nbsp;obřadně, v&nbsp;přítomnosti příslušných osob, vytáhl na&nbsp;světlo boží majetek Semjona Ivanoviče. Všecko bylo nasnadě: dva hadříky, jeden pár ponožek, šátek, starý klobouk, pár knoflíků, staré podešve a&nbsp;holenice&nbsp;– zkrátka a&nbsp;dobře&nbsp;– nula od&nbsp;nuly pošla, totiž všecko to&nbsp;byla veteš, smetí, krámy páchnoucí zatuchlinou; dobrý byl jen německý zámek. Nato povolali Okeanova a&nbsp;přísně se&nbsp;s&nbsp;ním o&nbsp;čemsi domlouvali, ale Okeanov byl ochoten přísahat. Vyžádali si&nbsp;podušku a&nbsp;pečlivě ji&nbsp;prozkoumali&nbsp;– byla pouze špinavá, ale po&nbsp;všech ostatních stránkách se&nbsp;podobala podušce. Vzali si&nbsp;na&nbsp;paškál slamník, chtěli ho&nbsp;nadzvednout, ale zarazili se&nbsp;– náhle, zcela nečekaně, cosi cinklo o&nbsp;podlahu. Sehnuli se, prohmatali dotyčný předmět a&nbsp;ukázalo se, že&nbsp;je&nbsp;to&nbsp;papírový balíček a&nbsp;v&nbsp;něm deset rublů. „Ale, ale!“ poznamenal Jaroslav Iljič a&nbsp;ukázal na&nbsp;díru, odkud trčela sláma a&nbsp;cucky. Propátrali ji&nbsp;a&nbsp;zjistili, že&nbsp;je&nbsp;čerstvě proříznutá a&nbsp;asi půl lokte dlouhá. Strčili ruku dovnitř a&nbsp;vytáhli kuchyňský nůž bytné, který tam někdo zřejmě ve&nbsp;spěchu ukryl a&nbsp;nejspíš jím rozřízl povlak. Ještě než Jaroslav Iljič stačil nůž vytáhnout a&nbsp;znovu poznamenat „ale, ale!“, vypadl další balíček a&nbsp;za ním se&nbsp;kutálely jeden po&nbsp;druhém padesátníky, jeden pětadvacetník, pak nějaké drobné a&nbsp;jeden starodávný solidní pěťák. Všichni lovili peníze ve&nbsp;vzduchu a&nbsp;došlo jim, že&nbsp;by&nbsp;nebylo od&nbsp;věci povlak slamníku rozpárat. Vyžádali si&nbsp;proto nůžky…</span></p>
          <p class="chunk" data-nb-ref-number="60" data-nb-words="728" data-nb-chars="4860"><span class="idea" data-nb-ref-number="59" id="idea59" data-nb-words="728" data-nb-chars="4860">Mezitím tlustý oharek lojové svíčky ozářil mimořádně zajímavý výjev. Kolem nebožtíkovy postele se&nbsp;shluklo asi deset podnájemníků v&nbsp;těch nejmalebnějších oděvech, všichni rozcuchaní, zarostlí, nemytí a&nbsp;ospalí, tak, jak ulehli ke&nbsp;spánku. Někteří byli mrtvolně bledí, jiným vyrazil na&nbsp;čele pot, někteří se&nbsp;třásli, jiným horečnatě planuly tváře. Zkoprnělá bytná stála, ruce zkřížené na&nbsp;prsou, odevzdaná na&nbsp;milost Jaroslavu Iljiči. Shora z&nbsp;pekelce s&nbsp;vyděšenou zvědavostí vykukovaly hlavy služebné Avdoťji a&nbsp;oblíbené kočky bytné. Všude kolem byly pohozené zbytky rozbité zástěny; otevřený dřevěný kufr odhaloval svoje nelibé útroby, povalovaly se&nbsp;tu&nbsp;pokrývka a&nbsp;poduška, poseté peřím, a&nbsp;na trojnohém stole se&nbsp;zablýskla postupně narůstající hromada stříbra a&nbsp;různých mincí. Jediný Semjon Ivanovič si&nbsp;zachoval chladnou hlavu, tiše ležel v&nbsp;posteli, a&nbsp;jak se&nbsp;zdálo, ani v&nbsp;nejmenším netušil, že&nbsp;přijde o&nbsp;všechen svůj majetek. Když někdo přinesl nůžky a&nbsp;pomocník Jaroslava Iljiče ve&nbsp;snaze posloužit poněkud netrpělivě škubl slamníkem, aby ho&nbsp;vyprostil zpod nebožtíkových zad, Semjon Ivanovič, který věděl, co&nbsp;se&nbsp;sluší, mu&nbsp;ustoupil místo: obrátil se&nbsp;na&nbsp;bok, čelem k&nbsp;pátračům. Při dalším nárazu padl na&nbsp;tvář, uvolnil další kousek místa, a&nbsp;protože u&nbsp;postele chyběla postranice, zcela překvapivě žuchl po&nbsp;hlavě na&nbsp;zem, takže byly vidět pouze jeho vychrtlé, vyhublé, promodralé nohy, které trčely do&nbsp;vzduchu jako dvě větve ohořelého stromu. Jelikož se&nbsp;už&nbsp;podruhé toho rána ocitl pod svou postelí, ihned vzbudil podezření, a&nbsp;leckteří podnájemníci pod vedením Zinovije Prokofjeviče vlezli pod postel, aby se&nbsp;podívali, zda tam není něco ukryto. Ale pátrači o&nbsp;sebe všehovšudy narazili čely. Jaroslav Iljič je&nbsp;okřikl a&nbsp;nařídil, aby neprodleně vyprostili Semjona Ivanoviče z&nbsp;tak nedůstojného místa: dvojice nejrozumnějších popadla nebožtíka za&nbsp;nohy, vytáhli neočekávaného kapitalistu na&nbsp;světlo boží a&nbsp;položili ho&nbsp;přes postel… Mezitím kolem létalo peří a&nbsp;cucky a&nbsp;stříbrná hromada rostla&nbsp;– panebože! Co&nbsp;se&nbsp;tu&nbsp;jen objevilo! Ušlechtilé rubly, solidní tvrdé dvourublovky, malebný padesátník, plebejci pětadvacetníky, dvacetníky, dokonce málo slibná drobotina&nbsp;– stříbrné desetníky a&nbsp;pěťáky, a&nbsp;to všecko ve&nbsp;zvláštních balíčcích, důkladně a&nbsp;přísně metodicky uspořádané. Nalezly se&nbsp;tu&nbsp;i&nbsp;vzácnosti: jakési dva žetony, jeden napoleondor a&nbsp;jedna neznámá, ale rovněž nesmírně vzácná mince… Některé rublíky svědčily o&nbsp;hlubokém stáří: setřené jelizavetské, německé válečné mince se&nbsp;zářezy po&nbsp;noži, které se&nbsp;dávaly odměnou za&nbsp;svatojiřský kříž, petrovské, kateřinské mince a&nbsp;byly tu&nbsp;i&nbsp;dnes velmi vzácné staré pětirublovky, propíchnuté, aby se&nbsp;mohly nosit v&nbsp;uších, všecky ohmatané, setřené, ale s&nbsp;patřičným počtem teček… Dokonce se&nbsp;objevila i&nbsp;měď, ale už&nbsp;zašlá, nazelenalá… Našla se&nbsp;i&nbsp;jedna velká červená bankovka, ale víc jich nebylo. Když konečně celá ta&nbsp;pitva skončila a&nbsp;pátrači několikrát přetřásli povlak slamníku a&nbsp;zjistili, že&nbsp;nic necinká, poskládali všechny peníze na&nbsp;stůl a&nbsp;začali počítat. Na&nbsp;první pohled se&nbsp;mohl člověk zmýlit a&nbsp;odhadnout obnos na&nbsp;milion, tak obrovská to&nbsp;byla hromada! Jenomže milion to&nbsp;nebyl, třebaže vyšla mimořádná suma&nbsp;– přesně dva tisíce čtyři sta devadesát sedm rublů, padesát kopejek, takže kdyby se&nbsp;den předtím uskutečnila sbírka, organizovaná Zinovijem Prokofjevičem, vydalo by&nbsp;to&nbsp;rovné dva tisíce pět set rublů. Penízky byly zabaveny, nebožtíkův kufr zapečetěn, příslušní činitelé vyslechli stížnosti bytné a&nbsp;vysvětlili jí, kam a&nbsp;kdy má&nbsp;předložit potvrzení o&nbsp;nebožtíkově dluhu. Od&nbsp;některých podnájemníků, kteří přicházeli v&nbsp;úvahu, si&nbsp;vyžádali písemné prohlášení. Kdosi se&nbsp;nesměle zmínil o&nbsp;švagrové, ale když se&nbsp;činitelé přesvědčili, že&nbsp;švagrová byla v&nbsp;jistém smyslu mýtus, totiž výtvor nebožtíkovy chudé fantazie, což, jak známo, bylo nebožtíkovi častokrát vytýkáno, opustili činitelé tuto myšlenku jako zbytečnou a&nbsp;škodlivou, která by&nbsp;jen vrhla stín na&nbsp;dobré jméno zemřelého, a&nbsp;tím celá záležitost skončila. Sotva pominuly počáteční obavy a&nbsp;přítomní se&nbsp;chytili za&nbsp;nos a&nbsp;uvědomili si, co&nbsp;byl nebožtík zač, utichli, umírnili se&nbsp;a&nbsp;navzájem si&nbsp;vyměnili nedůvěřivé pohledy. Někteří si&nbsp;vzali jednání pana Probaština příliš k&nbsp;srdci a&nbsp;dokonce se&nbsp;urazili… Takový kapitál! Co&nbsp;všecko ten člověk nahrabal! Mark Ivanovič neztratil duchapřítomnost a&nbsp;začal vysvětlovat, proč se&nbsp;Semjon Ivanovič začal najednou tolik bát, ale nikdo už&nbsp;ho&nbsp;neposlouchal. Zinovij Prokofjevič se&nbsp;tvářil navýsost zamyšleně, Okeanov se&nbsp;nachmelil, ostatní se&nbsp;stáhli do&nbsp;sebe a&nbsp;mužík Kantarjov, vyznačující se&nbsp;vrabčím zobáčkem, dal k&nbsp;večeru výpověď a&nbsp;předtím přepečlivě zalepil a&nbsp;svázal všecky svoje dřevěné kufříky a&nbsp;uzlíky a&nbsp;chladnokrevně vysvětlil zvědavcům, že&nbsp;jsou těžké časy a&nbsp;zdejší podnájem je&nbsp;nad jeho možnosti. Bytná bez ustání lamentovala, vzdychala a&nbsp;proklínala Semjona Ivanoviče za&nbsp;to, že&nbsp;ji, sirotu, oklamal. Podnájemníci se&nbsp;zeptali Marka Ivanoviče, proč nebožtík nedal svoje peníze do&nbsp;záložny.</span></p>
          <p class="chunk" data-nb-ref-number="61" data-nb-words="11" data-nb-chars="78"><span class="idea" data-nb-ref-number="60" id="idea60" data-nb-words="11" data-nb-chars="78">„Byl to&nbsp;prosťáček, moji milí,“ odpověděl Mark Ivanovič. „Chyběla mu&nbsp;fantazie.“</span></p>
          <p class="chunk" data-nb-ref-number="62" data-nb-words="36" data-nb-chars="195"><span class="idea" data-nb-ref-number="61" id="idea61" data-nb-words="36" data-nb-chars="195">„Vy jste ale taky hlupačka, milá zlatá,“ vmísil se&nbsp;do&nbsp;hovoru Okea­nov, „člověk žil u&nbsp;vás dvacet let, stačilo málo a&nbsp;přeskočilo mu, a&nbsp;vy jste vařila svou polívku, na&nbsp;nic jste neměla čas! Ach, vy…“</span></p>
          <p class="chunk" data-nb-ref-number="63" data-nb-words="57" data-nb-chars="306"><span class="idea" data-nb-ref-number="62" id="idea62" data-nb-words="57" data-nb-chars="306">„Co mi&nbsp;budeš povídat, chlapče,“ ozvala se&nbsp;bytná, „copak záložna! Kdyby mi&nbsp;přinesl hrstičku peněz a&nbsp;řekl: ‚Vem si&nbsp;to, Ustiňuško, tady máš a&nbsp;živ mě, dokud si&nbsp;mě&nbsp;nevezme sirá matička země‘&nbsp;– a&nbsp;já bych ho&nbsp;krmila, napájela a&nbsp;starala se&nbsp;o&nbsp;něho&nbsp;– a&nbsp;jak! Ale on, hříšník jeden, mě&nbsp;oklamal! Oklamal, ošidil sirotu!“</span></p>
          <p class="chunk" data-nb-ref-number="64" data-nb-words="326" data-nb-chars="2055"><span class="idea" data-nb-ref-number="63" id="idea63" data-nb-words="326" data-nb-chars="2055">Znovu přistoupili k&nbsp;posteli Semjona Ivanoviče. Teď ležel, jak se&nbsp;patřilo, ve&nbsp;svém nejlepším, třebaže jediném obleku, vyčnívající ohryzek měl zakrytý šátkem, trochu neobratně uvázaným, umytý, přičesaný, ale jen napůl oholený, protože břitva se&nbsp;u&nbsp;podnájemníků nenašla: jediná, která patřila Zinoviji Prokofjeviči, se&nbsp;ztupila a&nbsp;byla výhodně prodána na&nbsp;bleším trhu, a&nbsp;ostatní chodili k&nbsp;holiči. Nikdo ještě nestihl uklidit všecek zdejší nepořádek. Na&nbsp;podlaze se&nbsp;válela rozbitá zástěna a&nbsp;odhalovala nebožtíkovo soukromí jako důkaz toho, že&nbsp;smrt strhává roušku všech našich tajemství, intrik a&nbsp;kliček. Kolem se&nbsp;v&nbsp;hustých chuchvalcích vršila dosud neuklizená náplň slamníku. Celý ten náhle vychladlý koutek by&nbsp;básník klidně mohl přirovnat k&nbsp;rozvrácenému hnízdu „domácí“ vlaštovky: všecko rozmetané a&nbsp;zničené bouří, mláďata i&nbsp;matka jsou mrtví a&nbsp;kolem dokola leží zbytky jejich teplé postýlky z&nbsp;peří, chmýří a&nbsp;bavlny… Semjon Ivanovič však vyhlížel spíš jako samolibý stařec a&nbsp;vrabec zloděj. Ztichl a&nbsp;zdálo se, že&nbsp;se&nbsp;přikrčil, jako by&nbsp;nebyl ničím vinen, jako by&nbsp;si&nbsp;nestoudně a&nbsp;tím nejneslušnějším způsobem neutahoval z&nbsp;dobrých lidí, a&nbsp;přitom mu&nbsp;svědomí nic neříkalo. Teď už&nbsp;neslyšel pláč a&nbsp;vzlyky své osiřelé, uražené bytné. Naopak, jako protřelý, zkušený kapitalista, který dokonce v&nbsp;rakvi nechce ztratit ani minutu nečinností, se&nbsp;cele oddával jakýmsi spekulativním úvahám. V&nbsp;jeho tváři se&nbsp;zračilo hluboké zamyšlení a&nbsp;rty měl významně sevřené, že&nbsp;by&nbsp;to&nbsp;u&nbsp;něj za&nbsp;života nikdo nehledal. Jako by&nbsp;zmoudřel. Pravé oko měl čtverácky přivřené, jako by&nbsp;chtěl kvapně cosi říci, sdělit, vysvětlit něco důležitého, a&nbsp;přitom neztrácet čas, ale prozatím ho&nbsp;zdržely nutné záležitosti, a&nbsp;tak neměl kdy… Jako bychom ho&nbsp;slyšeli: „Copak, copak? Poslyš, přestaň, ženská hloupá, nefňukej! Radši se&nbsp;z&nbsp;toho vyspi… Já&nbsp;jsem umřel, teď už&nbsp;je&nbsp;všecko marné! Vážně… Pěkně se&nbsp;mi&nbsp;tu&nbsp;leží… O&nbsp;tomhle nemluvím… Chápej, ty&nbsp;babo princmetálová, já&nbsp;jsem teď umřel, abys věděla, ale jak to&nbsp;tak, totiž tento, snad to&nbsp;ani nemůže být pravda… Jak to&nbsp;tak? Třeba jsem neumřel, vstanu a&nbsp;co se&nbsp;stane potom, hm?“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Title</a></li>
            <li><a href="./promo.html#chunk1" rel="next">Next chapter →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>