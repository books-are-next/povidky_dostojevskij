<!DOCTYPE html>
<html lang="en">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Povídky</title>
    <link rel="stylesheet" href="./style/style.min.css" media="screen" integrity="sha256-RoYVBsJ70MMae6Bu5wi05MLjXqtS2A84YTm/PLudUNM=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./povidky_006.html">
    <link rel="next" href="./colophon.html">
    <meta name="nb-order" content="3">
    <link rel="self" href="povidky_007.html">
    <meta name="nb-identifier" content="dostojevskij-povidky-63587b6">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="12710" data-nb-chars="75053">
    <nav role="doc-toc">
      <li><a href="povidky_005.html">BYTNÁ</a>
        <ul>
          <li><a href="povidky_006.html">ČÁST PRVNÍ</a></li>
          <li><a href="povidky_007.html">ČÁST DRUHÁ</a></li>
        </ul>
      </li>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Title</a></li>
            <li><a href="./povidky_006.html#chapter-end" rel="prev">← Previous chapter</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="2" data-nb-chars="10"><span class="idea" data-nb-ref-number="1" id="idea1" data-nb-words="2" data-nb-chars="10">ČÁST DRUHÁ</span></p>
          <p class="chunk" data-nb-ref-number="3" data-nb-words="1" data-nb-chars="1"><span class="idea" data-nb-ref-number="2" id="idea2" data-nb-words="1" data-nb-chars="1">1</span></p>
          <p class="chunk" data-nb-ref-number="4" data-nb-words="23" data-nb-chars="127"><span class="idea" data-nb-ref-number="3" id="idea3" data-nb-words="23" data-nb-chars="127">„Co je&nbsp;ti? Pověz!“ domlouval jí, když se&nbsp;zcela vzpamatoval, a&nbsp;dosud ji&nbsp;svíral pevně, horoucně v&nbsp;náručí. „Co je&nbsp;ti, lásko moje?“</span></p>
          <p class="chunk" data-nb-ref-number="5" data-nb-words="28" data-nb-chars="171"><span class="idea" data-nb-ref-number="4" id="idea4" data-nb-words="28" data-nb-chars="171">Tiše plakala, hlavu sklopenou, a&nbsp;schovávala planoucí obličej na&nbsp;jeho prsou. Ještě dlouho nebyla schopná vypravit ze&nbsp;sebe ani slovo a&nbsp;chvěla se, jako by&nbsp;se&nbsp;něčeho vyděsila.</span></p>
          <p class="chunk" data-nb-ref-number="6" data-nb-words="112" data-nb-chars="681"><span class="idea" data-nb-ref-number="5" id="idea5" data-nb-words="112" data-nb-chars="681">„Nevím,“ zašeptala konečně sotva slyšitelně, těžce oddechovala a&nbsp;skoro jí&nbsp;nebylo rozumět. „Ani nevím, jak mě&nbsp;napadlo, abych k&nbsp;tobě zašla…“ Ještě pevněji se&nbsp;k&nbsp;němu přitiskla a&nbsp;v&nbsp;náhlém citovém výlevu mu&nbsp;líbala ruce, hruď i&nbsp;rameno a&nbsp;nakonec si&nbsp;zastřela rukama tvář, poklekla a&nbsp;skryla hlavu na&nbsp;jeho kolenou. Když ji&nbsp;s&nbsp;nevýslovným steskem netrpělivě zvedl a&nbsp;posadil vedle sebe, rozplamenila se&nbsp;její tvář studem, její oči plakaly a&nbsp;žadonily o&nbsp;smilování a&nbsp;křečovitý úsměv, který se&nbsp;jí&nbsp;prodral na&nbsp;rty, stěží potlačil prudký, nezkrotný, nový cit. Jako by&nbsp;se&nbsp;čehosi lekala, nedůvěřivě ho&nbsp;odstrkovala, odvracela se&nbsp;od&nbsp;něj a&nbsp;odpovídala na&nbsp;jeho kvapné otázky bojácně a&nbsp;šeptem, hlavu skloněnou.</span></p>
          <p class="chunk" data-nb-ref-number="7" data-nb-words="27" data-nb-chars="156"><span class="idea" data-nb-ref-number="6" id="idea6" data-nb-words="27" data-nb-chars="156">„Možná jsi měla zlý sen,“ utěšoval ji, „nebo nějaké děsivé vidění… Nebo on&nbsp;tě&nbsp;vystrašil… Blouzní a&nbsp;je v&nbsp;bezvědomí… Třeba říkal něco, co&nbsp;jsi neměla slyšet…?“</span></p>
          <p class="chunk" data-nb-ref-number="8" data-nb-words="58" data-nb-chars="343"><span class="idea" data-nb-ref-number="7" id="idea7" data-nb-words="58" data-nb-chars="343">„Ne, já&nbsp;nespala,“ odpověděla a&nbsp;všemožně se&nbsp;pokoušela ovládnout svoje vzrušení. „Nemohla jsem usnout. On&nbsp;pořád mlčel a&nbsp;jenom jednou mě&nbsp;zavolal. Několikrát jsem k&nbsp;němu šla a&nbsp;povídám: ‚Bojím se‘, ale on&nbsp;se&nbsp;neprobudil a&nbsp;neslyšel mě. Je&nbsp;těžce nemocný. Bůh mu&nbsp;pomoz! Přepadl mě&nbsp;takový hořký smutek. Usilovně jsem se&nbsp;modlila a&nbsp;najednou mě&nbsp;to&nbsp;chytlo…“</span></p>
          <p class="chunk" data-nb-ref-number="9" data-nb-words="8" data-nb-chars="59"><span class="idea" data-nb-ref-number="8" id="idea8" data-nb-words="8" data-nb-chars="59">„Přestaň, Kateřino, živote můj. Prostě ses včera vylekala…“</span></p>
          <p class="chunk" data-nb-ref-number="10" data-nb-words="3" data-nb-chars="15"><span class="idea" data-nb-ref-number="9" id="idea9" data-nb-words="3" data-nb-chars="15">„Ne, včera ne.“</span></p>
          <p class="chunk" data-nb-ref-number="11" data-nb-words="5" data-nb-chars="23"><span class="idea" data-nb-ref-number="10" id="idea10" data-nb-words="5" data-nb-chars="23">„Stává se&nbsp;ti&nbsp;to&nbsp;někdy?“</span></p>
          <p class="chunk" data-nb-ref-number="12" data-nb-words="31" data-nb-chars="184"><span class="idea" data-nb-ref-number="11" id="idea11" data-nb-words="31" data-nb-chars="184">„Ano.“ Znovu se&nbsp;roztřásla a&nbsp;polekaně se&nbsp;k&nbsp;němu přitulila jako dítě. „Víš,“ řekla, když přestala vzlykat, „jdu k&nbsp;tobě, protože mi&nbsp;bylo samotné těžko,“ opakovala a&nbsp;vděčně mu&nbsp;tiskla ruce.</span></p>
          <p class="chunk" data-nb-ref-number="13" data-nb-words="23" data-nb-chars="122"><span class="idea" data-nb-ref-number="12" id="idea12" data-nb-words="23" data-nb-chars="122">„Stačí, už&nbsp;neplač nad cizím neštěstím. Schovej si&nbsp;slzy pro sebe, až&nbsp;ti&nbsp;bude těžko a&nbsp;nebudeš mít nikoho, kdo by&nbsp;tě&nbsp;utěšil…“</span></p>
          <p class="chunk" data-nb-ref-number="14" data-nb-words="5" data-nb-chars="32"><span class="idea" data-nb-ref-number="13" id="idea13" data-nb-words="5" data-nb-chars="32">„Poslyš, měl jsi nějakou milou?“</span></p>
          <p class="chunk" data-nb-ref-number="15" data-nb-words="6" data-nb-chars="35"><span class="idea" data-nb-ref-number="14" id="idea14" data-nb-words="6" data-nb-chars="35">„Ne… před tebou jsem žádnou neměl…“</span></p>
          <p class="chunk" data-nb-ref-number="16" data-nb-words="59" data-nb-chars="338"><span class="idea" data-nb-ref-number="15" id="idea15" data-nb-words="59" data-nb-chars="338">„Ty mě&nbsp;pokládáš za&nbsp;svou milou?“ užasle na&nbsp;něho pohlédla a&nbsp;snad něco chtěla říci, ale odmlčela se&nbsp;a&nbsp;sklopila zrak. Obličej jí&nbsp;vzplál ruměncem, za&nbsp;neoschlými slzami na&nbsp;řasách se&nbsp;oči zatřpytily jasněji a&nbsp;bylo znát, že&nbsp;jí&nbsp;na&nbsp;rtech uvízla jakási otázka. Asi dvakrát se&nbsp;na&nbsp;něho trochu nesměle, trochu čtverácky zadívala a&nbsp;pak zase sklopila oči.</span></p>
          <p class="chunk" data-nb-ref-number="17" data-nb-words="30" data-nb-chars="187"><span class="idea" data-nb-ref-number="16" id="idea16" data-nb-words="30" data-nb-chars="187">„Ne, nebudu tvoje první láska,“ řekla, „ne, ne,“ opakovala, zamyšleně pokývala hlavou a&nbsp;na rty se&nbsp;jí&nbsp;vloudil úsměv. „Ne,“ rozesmála se&nbsp;nakonec, „tvoje sestra nikdy nemůže být tvoje milá.“</span></p>
          <p class="chunk" data-nb-ref-number="18" data-nb-words="39" data-nb-chars="261"><span class="idea" data-nb-ref-number="17" id="idea17" data-nb-words="39" data-nb-chars="261">Zahleděla se&nbsp;na&nbsp;něho a&nbsp;její tvář vyzařovala takový smutek, všecky její rysy prostupoval bezvýchodný stesk a&nbsp;nečekaně v&nbsp;ní propuklo niterné zoufalství, až&nbsp;Ordynova ovládl nepochopitelný bolestný soucit k&nbsp;neznámému hoři; upíral oči na&nbsp;Kateřinu a&nbsp;nevýslovně trpěl.</span></p>
          <p class="chunk" data-nb-ref-number="19" data-nb-words="312" data-nb-chars="1728"><span class="idea" data-nb-ref-number="18" id="idea18" data-nb-words="312" data-nb-chars="1728">„Poslyš, něco ti&nbsp;povím,“ pokračovala a&nbsp;pokoušela se&nbsp;potlačit pláč, tiskla jeho ruce ve&nbsp;svých a&nbsp;její hlas zraňoval, „dobře mě&nbsp;poslouchej, radosti moje: Zkroť svoje srdce a&nbsp;neměj mě&nbsp;rád tak jako doposud. Uleví se&nbsp;ti, bude ti&nbsp;veseleji, uchráníš se&nbsp;před úhlavním nepřítelem a&nbsp;získáš milovanou sestru. Budu k&nbsp;tobě chodit, kdy budeš chtít, budu tě&nbsp;opatrovat a&nbsp;nebudu se&nbsp;hanbit, že&nbsp;jsem tě&nbsp;potkala. Ošetřovala jsem tě&nbsp;dva dny, co&nbsp;jsi byl nemocný. Přijmi mě&nbsp;za&nbsp;svou sestru. Ne&nbsp;nadarmo jsme se&nbsp;sblížili, ne&nbsp;nadarmo jsem se&nbsp;slzami prosila za&nbsp;tebe Bohorodičku. Druhou takovou sestru nikdy nezískáš, kdybys prošel celý svět, celičkou zem křížem krážem, druhou takovou milovanou bytost nenajdeš, i&nbsp;když si&nbsp;to&nbsp;tvoje srdce žádá. Vroucně si&nbsp;tě&nbsp;zamiluju, všecko budu mít ráda jako teď a&nbsp;tebe budu milovat za&nbsp;to, že&nbsp;máš průzračně čistou duši, i&nbsp;za to, že&nbsp;jsem na&nbsp;první pohled poznala, jak žádoucí host jsi v&nbsp;našem domě a&nbsp;že jsi u&nbsp;nás ne&nbsp;zbůhdarma žádal o&nbsp;přístřeší. Budu tě&nbsp;mít ráda i&nbsp;za to, že&nbsp;když se&nbsp;díváš, tvoje oči jsou laskavé a&nbsp;hovoří o&nbsp;tvém srdci, a&nbsp;když něco povědí, hned vím, co&nbsp;v&nbsp;něm skrýváš. Ráda bych obětovala život za&nbsp;tvou lásku, volnost za&nbsp;to, že&nbsp;je&nbsp;sladké otročit milovanému srdci… Ale můj život nepatří mně, nejsem volná. Měj mě&nbsp;rád jako sestru a&nbsp;buď mi&nbsp;bratrem, přijmi mě&nbsp;do&nbsp;svého srdce, až&nbsp;mě&nbsp;zase přepadne stesk a&nbsp;zlá slabost… Jenom nedopusť, abych se&nbsp;musela stydět k&nbsp;tobě chodit a&nbsp;prosedět s&nbsp;tebou celou dlouhou noc jako teď. Slyšíš mě? Vezmeš si&nbsp;to&nbsp;k&nbsp;srdci? Porozuměl jsi tomu, co&nbsp;jsem ti&nbsp;říkala?“ Chtěla ještě něco dodat, pohlédla na&nbsp;něho, položila mu&nbsp;ruku na&nbsp;rameno, ale vtom se&nbsp;k&nbsp;němu vysíleně přivinula. Hlas se&nbsp;jí&nbsp;zlomil, křečovitě, vášnivě se&nbsp;rozplakala, ňadra se&nbsp;jí&nbsp;dmula a&nbsp;obličej jí&nbsp;vzplanul jako večerní červánky.</span></p>
          <p class="chunk" data-nb-ref-number="20" data-nb-words="72" data-nb-chars="422"><span class="idea" data-nb-ref-number="19" id="idea19" data-nb-words="72" data-nb-chars="422">„Živote můj,“ zašeptal, zrak se&nbsp;mu&nbsp;kalil a&nbsp;dech tajil. „Radosti moje,“ opakoval a&nbsp;nepoznával vlastní slova, nepamatoval si, co&nbsp;říká, nechápal sám sebe a&nbsp;chvěl se&nbsp;obavou, aby jedním vzdechem neporušil kouzlo, nezničil vše, co&nbsp;se&nbsp;s&nbsp;ním dělo a&nbsp;co spíš považoval za&nbsp;výplod fantazie než za&nbsp;skutečnost; všecko viděl jako v&nbsp;mlhách. „Nevím, nechápu tě, nevzpomínám si, cos říkala, rozum se&nbsp;mi&nbsp;kalí a&nbsp;srdce bolí, ty&nbsp;moje královno…“</span></p>
          <p class="chunk" data-nb-ref-number="21" data-nb-words="47" data-nb-chars="293"><span class="idea" data-nb-ref-number="20" id="idea20" data-nb-words="47" data-nb-chars="293">Hlas mu&nbsp;selhal vzrušením. Přitiskla se&nbsp;k&nbsp;němu ještě horoucněji, pevněji. Vstal a&nbsp;už se&nbsp;neovládl&nbsp;– rozháraný, vyčerpaný opojením sklesl na&nbsp;kolena. Z&nbsp;prsou se&nbsp;mu&nbsp;vydral křečovitý bolestný vzlyk a&nbsp;hlas, který vycházel přímo z&nbsp;jeho nitra, se&nbsp;rozechvěl jako struna nepoznaným nadšením a&nbsp;blažeností.</span></p>
          <p class="chunk" data-nb-ref-number="22" data-nb-words="196" data-nb-chars="1062"><span class="idea" data-nb-ref-number="21" id="idea21" data-nb-words="196" data-nb-chars="1062">„Kdo vlastně jsi, moje milá? Kde ses tu&nbsp;vzala, růžičko moje?“ vyptával se&nbsp;a&nbsp;stěží potlačoval pláč. „Z&nbsp;kterého nebe jsi zaletěla na&nbsp;mou zem? Je&nbsp;to&nbsp;jako sen&nbsp;– nemůžu tomu uvěřit. Nevyčítej mi&nbsp;nic… nech mě&nbsp;mluvit, chci ti&nbsp;všechno vypovědět. Už&nbsp;dlouho se&nbsp;k&nbsp;tomu chystám… Kdo jsi, radosti moje? Jak jsi našla cestu k&nbsp;mému srdci? Vypravuj, jak dlouho už&nbsp;jsi moje sestra? Pověz mi&nbsp;o&nbsp;sobě všecko, kdes byla? Pověz, jak se&nbsp;jmenuje město, kde jsi žila, co&nbsp;sis tam nejdřív ze&nbsp;všeho oblíbila, co&nbsp;tě&nbsp;těšilo a&nbsp;po čem se&nbsp;ti&nbsp;stýskalo?… Byl tam teplý vzduch a&nbsp;jasná obloha? Ke&nbsp;komu jsi přilnula, kdo tě&nbsp;přede mnou miloval, komu prvnímu jsi věnovala své sympatie? Mělas vlastní matku? Hýčkala tě&nbsp;jako dítě, nebo jsi byla osamělá jako já, když jsi vykročila do&nbsp;života? Pověz, bylas vždycky taková jako teď? O&nbsp;čem jsi snívala, jakou budoucnost sis představovala a&nbsp;co se&nbsp;ti&nbsp;vyplnilo&nbsp;– všecko mi&nbsp;řekni… Po&nbsp;kom zatoužilo tvoje dívčí srdce a&nbsp;komu jsi ho&nbsp;darovala? Pověz, co&nbsp;já&nbsp;ti&nbsp;mám dát za&nbsp;tebe? Pověz mi&nbsp;to, moje milá, můj světe, sestřičko moje, pověz, čím si&nbsp;mám získat tvoje srdce?“</span></p>
          <p class="chunk" data-nb-ref-number="23" data-nb-words="21" data-nb-chars="114"><span class="idea" data-nb-ref-number="22" id="idea22" data-nb-words="21" data-nb-chars="114">Hlas mu&nbsp;selhal a&nbsp;on sklopil hlavu. Když znovu vzhlédl, zmocnila se&nbsp;ho&nbsp;ledová hrůza, až&nbsp;mu&nbsp;vlasy vstávaly na&nbsp;hlavě.</span></p>
          <p class="chunk" data-nb-ref-number="24" data-nb-words="103" data-nb-chars="613"><span class="idea" data-nb-ref-number="23" id="idea23" data-nb-words="103" data-nb-chars="613">Kateřina seděla bledá jako stěna, strnule hleděla do&nbsp;prázdna, rty měla zmodralé jako nebožka a&nbsp;oči zkalené tichým utrpením. Pomalu vstala, vykročila a&nbsp;po dvou krocích s&nbsp;pronikavým pláčem sklesla před ikonou… Z&nbsp;prsou se&nbsp;jí&nbsp;drala přerývaná nesouvislá slova. Pak omdlela. Do&nbsp;krajnosti vyděšený Ordynov ji&nbsp;zvedl a&nbsp;položil na&nbsp;svoje lůžko. Celý bez sebe se&nbsp;k&nbsp;ní sklonil. Za&nbsp;okamžik otevřela oči, zvedla se&nbsp;na&nbsp;lůžku, rozhlédla se&nbsp;kolem a&nbsp;chytila ho&nbsp;za&nbsp;ruku. Přitáhla ho&nbsp;k&nbsp;sobě, pokoušela se&nbsp;cosi šeptat stále ještě bledými rty, ale hlas ji&nbsp;neposlouchal. Nakonec se&nbsp;jí&nbsp;vyhrnuly proudem slzy a&nbsp;spalovaly jeho zvlhlou ruku.</span></p>
          <p class="chunk" data-nb-ref-number="25" data-nb-words="45" data-nb-chars="301"><span class="idea" data-nb-ref-number="24" id="idea24" data-nb-words="45" data-nb-chars="301">„Je mi&nbsp;těžko, nastává moje poslední hodinka!“ zašeptala nakonec zoufale, úzkostně. Ještě se&nbsp;pokoušela něco říci, ale zdřevěnělý jazyk jí&nbsp;nedovolil pronést jediné slovo. Zoufale hleděla na&nbsp;Ordynova, který nechápal, co&nbsp;se&nbsp;děje. Sklonil se&nbsp;k&nbsp;ní a&nbsp;pozorně naslouchal. Konečně zaslechl, jak zřetelně šeptá:</span></p>
          <p class="chunk" data-nb-ref-number="26" data-nb-words="5" data-nb-chars="36"><span class="idea" data-nb-ref-number="25" id="idea25" data-nb-words="5" data-nb-chars="36">„Jsem zkažená, zkazili mě, zničili!“</span></p>
          <p class="chunk" data-nb-ref-number="27" data-nb-words="21" data-nb-chars="131"><span class="idea" data-nb-ref-number="26" id="idea26" data-nb-words="21" data-nb-chars="131">Zvedl hlavu a&nbsp;pohlédl na&nbsp;ni&nbsp;s&nbsp;divokým úžasem. Hlavou se&nbsp;mu&nbsp;mihla ošklivá myšlenka. Povšimla si&nbsp;jeho křečovitého, bolestného výrazu.</span></p>
          <p class="chunk" data-nb-ref-number="28" data-nb-words="29" data-nb-chars="166"><span class="idea" data-nb-ref-number="27" id="idea27" data-nb-words="29" data-nb-chars="166">„Ano,“ pokračovala, „zkazil mě&nbsp;jeden zlý člověk&nbsp;– on, můj zhoubce! Zaprodala jsem mu&nbsp;duši… Proč jsi mi&nbsp;připomněl matku? Proč jsi mě&nbsp;chtěl trápit? Bůh tě&nbsp;bude soudit!“</span></p>
          <p class="chunk" data-nb-ref-number="29" data-nb-words="9" data-nb-chars="61"><span class="idea" data-nb-ref-number="28" id="idea28" data-nb-words="9" data-nb-chars="61">Vzápětí se&nbsp;rozplakala. Srdce se&nbsp;mu&nbsp;sevřelo smrtelnou úzkostí.</span></p>
          <p class="chunk" data-nb-ref-number="30" data-nb-words="96" data-nb-chars="549"><span class="idea" data-nb-ref-number="29" id="idea29" data-nb-words="96" data-nb-chars="549">„On říká,“ špitala tajemným, tlumeným hlasem, „že až&nbsp;umře, přijde si&nbsp;pro mou hříšnou duši… Jsem jeho, zaprodala jsem mu&nbsp;svou duši… Týral mě, četl mi&nbsp;z&nbsp;knih… Tumáš, podívej se, to&nbsp;je&nbsp;jeho kniha! Tvrdí, že&nbsp;jsem spáchala smrtelný hřích… Jen se&nbsp;podívej…“ a&nbsp;ukazovala mu&nbsp;knihu: ani nezpozoroval, jak se&nbsp;tu&nbsp;vzala. Mechanicky ji&nbsp;vzal do&nbsp;ruky – byla psaná ručně jako starodávné knihy rozkolníků, které měl příležitost vidět. Ale teď neměl sílu se&nbsp;dívat a&nbsp;soustředit se&nbsp;na&nbsp;něco jiného. Kniha mu&nbsp;vypadla z&nbsp;ruky. Mlčky objal Kateřinu a&nbsp;pokoušel se&nbsp;ji&nbsp;uklidnit.</span></p>
          <p class="chunk" data-nb-ref-number="31" data-nb-words="19" data-nb-chars="111"><span class="idea" data-nb-ref-number="30" id="idea30" data-nb-words="19" data-nb-chars="111">„Přestaň! Přestaň!“ říkal jí. „Vyděsili tě, ale teď jsi se&nbsp;mnou. Odpočiň si, moje milá, lásko moje, můj světe!“</span></p>
          <p class="chunk" data-nb-ref-number="32" data-nb-words="96" data-nb-chars="559"><span class="idea" data-nb-ref-number="31" id="idea31" data-nb-words="96" data-nb-chars="559">„Ty nic nevíš!“ začala znovu a&nbsp;tiskla mu&nbsp;ruce. „Taková jsem vždyc­ky! Pořád se&nbsp;bojím… Už&nbsp;mě&nbsp;netrap! Když k&nbsp;němu přijdu,“ pokračovala za&nbsp;chvilku a&nbsp;hluboce vydechla, „někdy mě&nbsp;zaříkává vlastními slovy, jindy bere knihu, tu&nbsp;největší. Čte takové strašné, kruté věci! Pronáší nade mnou všelijaká slova! Nevím ani co, všemu nerozumím, ale lekám se, a&nbsp;když se&nbsp;zaposlouchám do&nbsp;jeho hlasu, jako by&nbsp;nemluvil on, ale někdo jiný, zlý, koho ničím neobměkčíš, neuprosíš, a&nbsp;hned je&nbsp;mi&nbsp;těžko u&nbsp;srdce… Zrovna jako by&nbsp;mi&nbsp;srdce hořelo… Je&nbsp;to&nbsp;těžší, než když mě&nbsp;přepadne úzkost!“</span></p>
          <p class="chunk" data-nb-ref-number="33" data-nb-words="15" data-nb-chars="85"><span class="idea" data-nb-ref-number="32" id="idea32" data-nb-words="15" data-nb-chars="85">„Tak k&nbsp;němu nechoď! Proč k&nbsp;němu chodíš?“ domlouval jí&nbsp;a&nbsp;stěží poznával vlastní slova.</span></p>
          <p class="chunk" data-nb-ref-number="34" data-nb-words="151" data-nb-chars="790"><span class="idea" data-nb-ref-number="33" id="idea33" data-nb-words="151" data-nb-chars="790">„Proč jsem přišla k&nbsp;tobě? Když se&nbsp;zeptáš, nevím… A&nbsp;on mi&nbsp;pořád říká: modli se, modli se! Někdy vstanu v&nbsp;tmavé noci a&nbsp;dlouho, celé hodiny se&nbsp;modlím. Často se&nbsp;mi&nbsp;klíží oči, ale strach mě&nbsp;probudí a&nbsp;mně se&nbsp;zdá, že&nbsp;se&nbsp;žene bouře a&nbsp;se mnou bude zle, zlí lidé mě&nbsp;umučí, zpřerážejí mi&nbsp;údy a&nbsp;že svaté patrony neuprosím a&nbsp;oni mě&nbsp;neuchrání před krutým hořem. Duše mi&nbsp;puká, celé tělo jako by&nbsp;se&nbsp;chtělo pláčem rozpůlit… Začnu se&nbsp;znovu modlit a&nbsp;modlím se&nbsp;do&nbsp;té&nbsp;doby, dokud na&nbsp;mě&nbsp;Bohorodička neshlédne ze&nbsp;svatého obrazu milostivěji. Pak vstanu a&nbsp;jako ubitá si&nbsp;jdu lehnout. Usnu na&nbsp;podlaze, vkleče, před svatým obrazem. Stává se, že&nbsp;on&nbsp;se&nbsp;probudí, zavolá mě, začne se&nbsp;se&nbsp;mnou mazlit, hladí mě, utěšuje a&nbsp;mně se&nbsp;uleví. I&nbsp;kdyby mě&nbsp;postihlo nějaké neštěstí, s&nbsp;ním se&nbsp;nebojím. Má&nbsp;velkou moc. Jeho slovo platí…“</span></p>
          <p class="chunk" data-nb-ref-number="35" data-nb-words="9" data-nb-chars="55"><span class="idea" data-nb-ref-number="34" id="idea34" data-nb-words="9" data-nb-chars="55">„Co tě&nbsp;trápí, pověz!“ a&nbsp;Ordynov zoufale zalomil rukama.</span></p>
          <p class="chunk" data-nb-ref-number="36" data-nb-words="14" data-nb-chars="95"><span class="idea" data-nb-ref-number="35" id="idea35" data-nb-words="14" data-nb-chars="95">Kateřina strašlivě zbledla. Hleděla na&nbsp;něho jako odsouzenec k&nbsp;smrti, který nečeká na&nbsp;smilování.</span></p>
          <p class="chunk" data-nb-ref-number="37" data-nb-words="9" data-nb-chars="62"><span class="idea" data-nb-ref-number="36" id="idea36" data-nb-words="9" data-nb-chars="62">„Jsem prokletá. Matka mě&nbsp;proklela! Zabila jsem vlastní matku!“</span></p>
          <p class="chunk" data-nb-ref-number="38" data-nb-words="25" data-nb-chars="139"><span class="idea" data-nb-ref-number="37" id="idea37" data-nb-words="25" data-nb-chars="139">Beze slova ji&nbsp;objal. Bázlivě se&nbsp;k&nbsp;němu přitiskla. Cítil, jak jí&nbsp;celým tělem projelo křečovité chvění, jako by&nbsp;se&nbsp;její duše loučila s&nbsp;tělem.</span></p>
          <p class="chunk" data-nb-ref-number="39" data-nb-words="109" data-nb-chars="642"><span class="idea" data-nb-ref-number="38" id="idea38" data-nb-words="109" data-nb-chars="642">„Zahrabala jsem matku do&nbsp;chladné země,“ přiznávala, rozechvělá vzpomínkami a&nbsp;pohroužená do&nbsp;nenávratné minulosti. „Už dávno jsem chtěla mluvit, ale on&nbsp;mě&nbsp;vždycky zaříkával modlitbou, výčitkou a&nbsp;hněvivými slovy. Někdy na&nbsp;mě&nbsp;sešle úzkost jako můj nepřítel a&nbsp;pokušitel. A&nbsp;mně se&nbsp;všecko, jako dnes v&nbsp;noci, vrací… Poslyš! To&nbsp;bylo dávno, moc dávno, už&nbsp;si&nbsp;nevzpomínám, kdy, a&nbsp;přece to&nbsp;vidím před sebou, jako by&nbsp;to&nbsp;bylo včera, jako svůj včerejší sen, co&nbsp;mi&nbsp;celou noc drásal srdce. Smutek prodlužuje čas na&nbsp;dvojnásobek. Posad‘ se&nbsp;ke&nbsp;mně, budu ti&nbsp;vyprávět o&nbsp;svém hoři. Poroučím svůj život do&nbsp;tvé vůle. Ať&nbsp;se&nbsp;na&nbsp;místě propadnu… Stíhá mě&nbsp;matčina kletba….“</span></p>
          <p class="chunk" data-nb-ref-number="40" data-nb-words="99" data-nb-chars="568"><span class="idea" data-nb-ref-number="39" id="idea39" data-nb-words="99" data-nb-chars="568">Chtěl ji&nbsp;zarazit, ale ona, ruce sepjaté, jako by&nbsp;ho&nbsp;úpěnlivě prosila, aby ji&nbsp;vyslechl, a&nbsp;pak znovu, s&nbsp;ještě větší obavou se&nbsp;rozpovídala. Její vyprávění bylo nesouvislé. Z&nbsp;jejích slov bylo patrné, jaká bouře burácí v&nbsp;jejím nitru, ale on&nbsp;všecko chápal, protože její život splynul s&nbsp;jeho a&nbsp;její hoře s&nbsp;jeho hořem. A&nbsp;mezitím se&nbsp;objevil nepřítel, proměňoval se, rostl s&nbsp;každým jejím slovem a&nbsp;s&nbsp;nevyčerpatelnou silou drtil jeho srdce a&nbsp;vysmíval se&nbsp;jeho hněvu. Krev se&nbsp;Ordynovovi pěnila, zalévala srdce a&nbsp;mátla rozum. Zlý stařec z&nbsp;jeho snů (Ordynov tomu věřil) stál před ním.</span></p>
          <p class="chunk" data-nb-ref-number="41" data-nb-words="326" data-nb-chars="1784"><span class="idea" data-nb-ref-number="40" id="idea40" data-nb-words="326" data-nb-chars="1784">„Byla takováhle noc,“ začala Kateřina, „jenomže ještě hrůzostrašnější a&nbsp;vítr skučel v&nbsp;našem lese, jak jsem ho&nbsp;ještě nikdy neslyšela… A&nbsp;tu noc začala moje záhuba! Pod naším oknem to&nbsp;vyvrátilo dub a&nbsp;pak k&nbsp;nám přišel šedovlasý starý žebrák a&nbsp;řekl, že&nbsp;pamatoval ten dub jako malý a&nbsp;že byl stejný jako teď, kdy ho&nbsp;vítr zdolal… Tu&nbsp;noc&nbsp;– jako by&nbsp;to&nbsp;bylo dnes – bouře zničila na&nbsp;moři otcovy lodi a&nbsp;on, přestože byl nemocný, jel k&nbsp;místu neštěstí, hned jak přiběhli rybáři. My&nbsp;s&nbsp;maminkou jsme seděly doma, já&nbsp;jsem podřimovala, ona po&nbsp;něčem tesknila a&nbsp;hořce plakala… já&nbsp;věděla proč: Zrovna tenkrát začala stonat, byla bledá a&nbsp;pořád mi&nbsp;opakovala, abych jí&nbsp;chystala rubáš… Vtom o&nbsp;půlnoci někdo zabušil na&nbsp;vrata. Vyskočila jsem a&nbsp;krev se&nbsp;mi&nbsp;nahrnula k&nbsp;srdci. Maminka vykřikla, ale já&nbsp;se&nbsp;na&nbsp;ni&nbsp;ani nepodívala, bála jsem se. Vzala jsem svítilnu a&nbsp;šla jsem otevřít. Byl to&nbsp;on! Bylo mi&nbsp;úzko, vždycky mi&nbsp;bylo úzko, když k&nbsp;nám přišel, od&nbsp;dětství si&nbsp;ho&nbsp;pamatuju, sotva jsem začala brát rozum… Tehdy ještě neměl bílé vlasy, ale smolně černé vousy a&nbsp;oči mu&nbsp;hořely jako uhlíky. Do&nbsp;té&nbsp;doby se&nbsp;na&nbsp;mě&nbsp;ani jedinkrát laskavě nepodíval. Zeptal se: ,Je matka doma?‘ Zavírala jsem branku a&nbsp;říkala jsem: ‚Otec není doma.‘ Řekl: ‚Vím,‘ a&nbsp;vtom se&nbsp;na&nbsp;mě&nbsp;podíval tak… jako ještě nikdy. Já&nbsp;šla a&nbsp;on pořád stál na&nbsp;místě. ‚Proč nejdeš dál?‘ ,Přemýšlím.‘ Pak jsme vešli do&nbsp;světnice. ‚Proč jsi říkala, že&nbsp;otec není doma, když jsem se&nbsp;ptal, jestli je&nbsp;doma matka?‘ Mlčela jsem… Maminka div neomdlela a&nbsp;pak se&nbsp;k&nbsp;němu rozběhla… Sotva jí&nbsp;věnoval pohled&nbsp;– všecko jsem viděla. Byl celý mokrý a&nbsp;třásl se. Bouře ho&nbsp;hnala dvacet verst&nbsp;– ale odkud a&nbsp;kde byl, jsme se&nbsp;já&nbsp;ani maminka nikdy nedozvěděly. Předtím jsme ho&nbsp;celých devět neděl neviděly… Odhodil čepici, rukavice, nepoklonil se&nbsp;u&nbsp;svatých obrazů ani hospodyni a&nbsp;usadil se&nbsp;u&nbsp;ohně…“</span></p>
          <p class="chunk" data-nb-ref-number="42" data-nb-words="20" data-nb-chars="110"><span class="idea" data-nb-ref-number="41" id="idea41" data-nb-words="20" data-nb-chars="110">Přejela si&nbsp;rukou po&nbsp;obličeji, jako by&nbsp;ji&nbsp;cosi hnětlo a&nbsp;drtilo, ale po&nbsp;chvíli znovu zvedla hlavu a&nbsp;pokračovala:</span></p>
          <p class="chunk" data-nb-ref-number="43" data-nb-words="220" data-nb-chars="1179"><span class="idea" data-nb-ref-number="42" id="idea42" data-nb-words="220" data-nb-chars="1179">„Začali s&nbsp;matkou mluvit tatarsky. Matka uměla, ale já&nbsp;nerozuměla ani slovo. Když k&nbsp;nám někdy předtím přišel, poslali mě&nbsp;ven: matka se&nbsp;neodvážila prozradit vlastní dceři ani slůvko. Ďábel si&nbsp;koupil mou duši a&nbsp;já se&nbsp;naparovala a&nbsp;dívala jsem se&nbsp;přitom na&nbsp;matku. Vidím, jak po&nbsp;mně pokukují, jak o&nbsp;mně mluví. Matka se&nbsp;rozplakala, ale on&nbsp;vytáhl nůž&nbsp;– nebylo to&nbsp;poprvé, co&nbsp;jsem viděla, jak při rozhovoru s&nbsp;matkou vytáhl nůž. Vyskočila jsem a&nbsp;chytila jsem ho&nbsp;za&nbsp;opasek: chtěla jsem mu&nbsp;nůž vytrhnout. Zaskřípal zuby, vykřikl a&nbsp;chtěl mě&nbsp;odstrčit&nbsp;– uhodil mě&nbsp;do&nbsp;prsou, ale já&nbsp;se&nbsp;držela jako klíště. V&nbsp;tu chvíli jsem myslela, že&nbsp;umřu&nbsp;– před očima jsem měla mlhu a&nbsp;skácela jsem se&nbsp;beze slova na&nbsp;zem. Vidím&nbsp;– pokud jsem byla schopna vnímat&nbsp;– jak si&nbsp;odepíná opasek, rukou, kterou mě&nbsp;udeřil, vytahuje nůž a&nbsp;podává mi&nbsp;ho: ‚Na, řež s&nbsp;ním, co&nbsp;chceš, hrej si&nbsp;s&nbsp;ním… Urazil jsem tě&nbsp;a&nbsp;za to&nbsp;se&nbsp;ti&nbsp;pokloním až&nbsp;k&nbsp;zemi, i&nbsp;když mám svou hrdost.‘ Odložila jsem nůž a&nbsp;krev se&nbsp;mi&nbsp;vehnala do&nbsp;hlavy. Ani jsem se&nbsp;na&nbsp;něj nepodívala, pamatuju, že&nbsp;jsem se&nbsp;usmála sevřenými rty, pohlédla jsem mamince výhrůžně přímo do&nbsp;jejích smutných očí a&nbsp;pořád jsem se&nbsp;vyzývavě usmívala jako předtím. Matka seděla bledá, strnulá…</span></p>
          <p class="chunk" data-nb-ref-number="44" data-nb-words="32" data-nb-chars="213"><span class="idea" data-nb-ref-number="43" id="idea43" data-nb-words="32" data-nb-chars="213">Ordynov napjatě poslouchal její nesouvislé vyprávění. Po&nbsp;počátečním výbuchu se&nbsp;zvolna uklidňovala a&nbsp;její řeč byla pomalejší: chudinka se&nbsp;zcela ponořila do&nbsp;svých vzpomínek a&nbsp;po bezbřehém moři se&nbsp;šířily vlny smutku.</span></p>
          <p class="chunk" data-nb-ref-number="45" data-nb-words="289" data-nb-chars="1650"><span class="idea" data-nb-ref-number="44" id="idea44" data-nb-words="289" data-nb-chars="1650">„Popadl čepici a&nbsp;ani se&nbsp;nerozloučil. Znovu jsem vzala svítilnu, abych ho&nbsp;vyprovodila místo matky. Ta&nbsp;byla nemocná, ale přesto ho&nbsp;chtěla vyprovodit sama. Došli jsme k&nbsp;vratům. Mlčky jsem mu&nbsp;otevřela branku a&nbsp;odehnala psy. Vidím, že&nbsp;smeká čepici a&nbsp;uklání se&nbsp;mi. Pak sáhne do&nbsp;záňadří, vytáhne červenou safiánovou krabičku, otevře ji&nbsp;a&nbsp;já zahlédnu jantarová zrnka. ‚Mám na&nbsp;předměstí jednu krasavici, vezl jsem jí&nbsp;ten dárek, ale nakonec jsem k&nbsp;ní nejel. Vezmi si&nbsp;to, děvče, a&nbsp;opatruj svou krásu. Třeba potom můj dárek rozdupej, ale vezmi si&nbsp;ho.‘ Přijala jsem dárek, nechtěla jsem ho&nbsp;rozdupat, ale ani jsem nechtěla moc děkovat, a&nbsp;tak jsem si&nbsp;beze slova vzala krabičku. Přijdu domů a&nbsp;ukážu krabičku matce&nbsp;– kvůli tomu jsem si&nbsp;dárek vzala. Matka chvíli mlčela a&nbsp;byla bílá jako plátno, jako by&nbsp;se&nbsp;bála se&nbsp;mnou mluvit. ‚Co je, Káťo?‘ zeptala se. Odpověděla jsem: ,Nevím, tohle ti&nbsp;přinesl kupec.‘ Vidím, že&nbsp;jí&nbsp;vyhrkly slzy a&nbsp;zatajila dech. ‚To není pro mě, zlá dcero.‘ Vzpomínám, jak trpce to&nbsp;vyslovila, jako by&nbsp;chtěla celou duši vyplakat. Zvedla jsem hlavu a&nbsp;chtěla jsem se&nbsp;jí&nbsp;vrhnout k&nbsp;nohám, ale ďábel mi&nbsp;našeptal jiná slova: ‚Když to&nbsp;není pro tebe, nejspíš to&nbsp;bude pro otce. Až&nbsp;se&nbsp;vrátí, odevzdám mu&nbsp;to&nbsp;a&nbsp;řeknu: Byli tady kupci a&nbsp;zapomněli tu&nbsp;svoje zboží…‘ Moje drahá maminka se&nbsp;rozplakala a&nbsp;povídá: ‚Sama mu&nbsp;povím, co&nbsp;to&nbsp;bylo za&nbsp;kupce a&nbsp;pro jaké zboží přijeli… Povím mu, čí&nbsp;jsi dcera, bezbožnice! Ty&nbsp;nejsi moje dcera, ale zákeřná zmije! Jsi moje prokleté dítě!‘ Mlčela jsem, nevypravila jsem ze&nbsp;sebe jediné slovo, jedinou slzičku jsem nevymáčkla… Všecko ve&nbsp;mně odumřelo… Šla jsem do&nbsp;svého pokojíku a&nbsp;celou bouřlivou noc jsem byla vzhůru a&nbsp;sbírala myšlenky.</span></p>
          <p class="chunk" data-nb-ref-number="46" data-nb-words="382" data-nb-chars="2154"><span class="idea" data-nb-ref-number="45" id="idea45" data-nb-words="382" data-nb-chars="2154">Mezitím uběhlo pět dní. Večer pátého dne přijel otec. Zamračil se, šel z&nbsp;něho strach: cestou ho&nbsp;přepadla nemoc. Vidím, že&nbsp;má&nbsp;ovázanou ruku, a&nbsp;napadlo mě, že&nbsp;mu&nbsp;cestu zkřížil nepřítel, vysál mu&nbsp;všecky síly a&nbsp;seslal na&nbsp;něho nemoc. Věděla jsem, kdo je&nbsp;to, všecko jsem věděla. Otec nepromluvil s&nbsp;matkou ani slůvko, nezeptal se&nbsp;na&nbsp;mě. Svolal všecky domácí, nařídil zastavit podnik a&nbsp;chránit dům před číhavými zraky. Tenkrát jsem cítila, že&nbsp;doma je&nbsp;dusno. Čekali jsme. Nastala noc, taky bouřlivá, vichřičná, a&nbsp;mě přepadl strach. Otevřela jsem okno, tváře mi&nbsp;planuly, v&nbsp;očích jsem měla slzy a&nbsp;neklidné srdce se&nbsp;zmítalo&nbsp;– byla jsem celá v&nbsp;jednom plameni. Toužila jsem odejít někam daleko, třeba až&nbsp;na&nbsp;kraj světa, kde se&nbsp;rodí blesky a&nbsp;bouře. Moje dívčí ňadra se&nbsp;prudce zvedala… Vtom&nbsp;– už&nbsp;bylo pozdě&nbsp;– jsem buďto v&nbsp;polospánku, anebo ve&nbsp;zmatení mysli&nbsp;– jako by&nbsp;mi&nbsp;na&nbsp;duši padla mlha&nbsp;– slyšela, jak někdo klepe na&nbsp;okno: ‚Otevři!‘ žádá. Dívám se, jak kdosi šplhá k&nbsp;oknu po&nbsp;provaze. Hned mi&nbsp;bylo jasné, kdo nás ráčil navštívit… Otevřela jsem okno a&nbsp;vpustila ho&nbsp;do&nbsp;svého pokojíku. Byl to&nbsp;on! Ani si&nbsp;nesundal čepici, usedl na&nbsp;lavici a&nbsp;sotva popadal dech, jako by&nbsp;ho&nbsp;někdo honil. Skrčila jsem se&nbsp;v&nbsp;koutku a&nbsp;pamatuju se, jak jsem zbledla. ,Je otec doma?‘ ptal se. ‚Je.‘ ‚A&nbsp;matka?‘ ‚Taky.‘ ‚Teď mlč a&nbsp;poslouchej!‘ ‚Poslouchám.‘ ‚Co slyšíš?‘ ‚Hvizd pod oknem.‘ ‚Chceš, aby tvému nepříteli srazili hlavu, děvče? Chceš zavolat otce a&nbsp;zahubit mě? Záleží to&nbsp;na&nbsp;tvé dívčí vůli. Tu&nbsp;máš provaz a&nbsp;svaž mě, jestli ti&nbsp;srdce velí, jestli chceš ztrestat urážku.‘ Mlčela jsem. ‚No tak… řekni něco, radosti moje…‘ ‚Co ode mě&nbsp;chceš?‘ ‚Potřebuju udolat nepřítele, se&nbsp;starou láskou se&nbsp;po&nbsp;dobrém rozejít a&nbsp;nové, mladé a&nbsp;hezké, se&nbsp;poklonit…‘ Rozesmála jsem se: ani nevím, jak se&nbsp;stalo, že&nbsp;mi&nbsp;jeho ďábelská slova zapadla do&nbsp;srdce. ‚Pusť mě&nbsp;dovnitř, krasavice, ať&nbsp;se&nbsp;projdu, vyzkouším svoje srdce a&nbsp;vzdám hospodářům úctu.‘ Celá jsem se&nbsp;třásla, zuby mi&nbsp;drkotaly a&nbsp;namísto srdce jsem měla rozžhavené železo. Šla jsem, otevřela jsem mu&nbsp;dveře, pustila ho&nbsp;do&nbsp;domu a&nbsp;jenom na&nbsp;prahu jsem s&nbsp;přemáháním řekla: ‚Na, vezmi si&nbsp;zpátky ten svůj dárek a&nbsp;podruhé mi&nbsp;nic nedávej,‘ a&nbsp;hodila jsem za&nbsp;ním krabičku.“</span></p>
          <p class="chunk" data-nb-ref-number="47" data-nb-words="45" data-nb-chars="281"><span class="idea" data-nb-ref-number="46" id="idea46" data-nb-words="45" data-nb-chars="281">Kateřina se&nbsp;nadechla, aby mohla pokračovat. Chvěla se&nbsp;jako list a&nbsp;střídavě bledla, střídavě jí&nbsp;krev bušila ve&nbsp;spáncích. Když se&nbsp;odmlčela, tváře jí&nbsp;hořely, oči přes slzavou clonu jiskřily a&nbsp;ňadra se&nbsp;jí&nbsp;zvedala. Pak znovu zbledla a&nbsp;ochablým, smutným, rozechvělým hlasem se&nbsp;svěřovala:</span></p>
          <p class="chunk" data-nb-ref-number="48" data-nb-words="206" data-nb-chars="1141"><span class="idea" data-nb-ref-number="47" id="idea47" data-nb-words="206" data-nb-chars="1141">„Zůstala jsem sama a&nbsp;jako bych se&nbsp;ocitla ve&nbsp;vichřici. Najednou zaslechnu křik, po&nbsp;dvoře běží lidé z&nbsp;továrny a&nbsp;slyším: ‚Továrna hoří!‘ Schovala jsem se, všichni domácí běželi k&nbsp;ohni. Zůstala jsem sama s&nbsp;maminkou. Já&nbsp;nezdárná dcera jsem věděla, že&nbsp;se&nbsp;loučí se&nbsp;životem; už&nbsp;třetí den ležela na&nbsp;smrtelné posteli… Vtom zaslechnu pod mým oknem slabý výkřik, jako když se&nbsp;dítě něčeho ve&nbsp;spánku poleká, a&nbsp;pak všecko utichlo. Sfoukla jsem svíčku a&nbsp;zakryla jsem si&nbsp;rukama tvář, bála jsem se&nbsp;otevřít oči, byla jsem jako zdřevěnělá. Najednou jsem zaslechla křik lidí z&nbsp;továrny. Vyklonila jsem se&nbsp;z&nbsp;okna a&nbsp;viděla jsem, jak nesou mrtvého otce. Slyším, jak si&nbsp;mezi sebou říkají: ‚Uklouzl a&nbsp;spadl do&nbsp;rozpáleného kotle, nejspíš ho&nbsp;tam ďábel postrčil!‘ Padla jsem na&nbsp;lůžko. Čekám, celá strnulá, a&nbsp;nevím, na&nbsp;co&nbsp;nebo na&nbsp;koho&nbsp;– ale bylo mi&nbsp;tenkrát hrozně těžko. Už&nbsp;si&nbsp;nevzpomínám, jak dlouho to&nbsp;trvalo, ale pamatuju se, že&nbsp;se&nbsp;to&nbsp;se&nbsp;mnou začalo všecko houpat, hlava mě&nbsp;rozbolela a&nbsp;oči mi&nbsp;slzely kouřem: byla jsem ráda, že&nbsp;mě&nbsp;čeká blízký konec. Vtom slyším, jak mě&nbsp;kdosi bere za&nbsp;ramena. Dívám se&nbsp;a&nbsp;sotva ho&nbsp;poznávám: je&nbsp;to&nbsp;on, celý ožehlý, a&nbsp;z&nbsp;jeho kabátu se&nbsp;kouří.</span></p>
          <p class="chunk" data-nb-ref-number="49" data-nb-words="284" data-nb-chars="1600"><span class="idea" data-nb-ref-number="48" id="idea48" data-nb-words="284" data-nb-chars="1600">‚Přišel jsem za&nbsp;tebou, krasavice. Vyveď mě&nbsp;z&nbsp;toho neštěstí, jako jsi mě&nbsp;předtím do&nbsp;něho dostala: zaprodal jsem kvůli tobě svou duši. Nedokážu odmodlit tu&nbsp;proklatou noc! Budeme se&nbsp;modlit spolu!‘ A&nbsp;smál se, zlosyn! ‚Ukaž mi&nbsp;cestu,‘ žádá mě, ‚ale ať&nbsp;nás lidé nevidí!‘ Vzala jsem ho&nbsp;za&nbsp;ruku a&nbsp;vedla jsem ho. Prošli jsme chodbou&nbsp;– měla jsem u&nbsp;sebe klíče&nbsp;– otevřela jsem dveře a&nbsp;ukázala jsem na&nbsp;okno. Vedlo do&nbsp;sadu. Chytil mě&nbsp;do&nbsp;náručí a&nbsp;vyskočili jsme z&nbsp;okna. Běželi jsme dlouho, moc dlouho a&nbsp;drželi jsme se&nbsp;za&nbsp;ruce. Vtom se&nbsp;tyčí před námi hustý, tmavý les. On&nbsp;zbystří sluch: ‚Pronásledují nás, Káťo! Honí nás, ale teď není vhodná chvíle na&nbsp;to, abychom umírali. Polib mě, krasavice. Ať&nbsp;žije láska a&nbsp;věčné štěstí!‘ ‚A&nbsp;proč máš na&nbsp;rukách krev?‘ ptám se. ‚Podřízl jsem vaše psy, štěstí moje, tuze štěkali na&nbsp;pozdního hosta! Pojďme!‘ Znovu jsme běželi, zahlédli jsme na&nbsp;pěšině tatínkova koně, přetrhl uzdu a&nbsp;utekl ze&nbsp;stáje&nbsp;– zřejmě nechtěl uhořet. ‚Nasedni, Káťo! Bůh nám seslal pomoc!‘ Mlčela jsem. ‚Nebo snad nechceš? Nejsem žádný neznaboh ani ďábel. Pokřižuju se, jestli chceš,‘ a&nbsp;udělal to. Vsedla jsem na&nbsp;koně, přitiskla se&nbsp;k&nbsp;němu a&nbsp;ztratila jsem vědomí, jako by&nbsp;mě&nbsp;přepadl spánek. Když jsem se&nbsp;vzpamatovala, viděla jsem, že&nbsp;jsme zastavili u&nbsp;široké řeky. Slezl, pomohl mi&nbsp;z&nbsp;koně a&nbsp;odběhl do&nbsp;rákosin: tam schovával loďku. Vsedli jsme do&nbsp;loďky. ‚Buď sbohem, dobré zvíře, běž k&nbsp;novému hospodáři, všichni staří tě&nbsp;opouštějí!‘ Rozběhla jsem se&nbsp;ke&nbsp;koni a&nbsp;na rozloučenou jsem ho&nbsp;pevně objala. Pak jsme vsedli do&nbsp;loďky, on&nbsp;vesloval a&nbsp;vmžiku se&nbsp;nám břehy ztratily z&nbsp;očí. Vtom vidím, že&nbsp;složil vesla a&nbsp;rozhlédl se:</span></p>
          <p class="chunk" data-nb-ref-number="50" data-nb-words="293" data-nb-chars="1741"><span class="idea" data-nb-ref-number="49" id="idea49" data-nb-words="293" data-nb-chars="1741">‚Buď zdráva, matičko, bouřlivá řeko, živitelko moje, která napájíš lid! Pověz, chránilas můj majetek, když jsem tu&nbsp;nebyl, uchránilas moje zboží?‘ Mlčela jsem, oči sklopené, a&nbsp;tváře mi&nbsp;hořely studem. On&nbsp;pokračoval: ,Všecko si&nbsp;vezmi, ty&nbsp;bouřlivá, nenasytná, ale slib mi, že&nbsp;budeš chránit a&nbsp;hýčkat mou drahocennou perlu! Promluv aspoň slovíčko, krasavice, jako když se&nbsp;rozzáří po&nbsp;bouři slunce, a&nbsp;rozptyl černou noc!‘ Usmíval se&nbsp;– toužil po&nbsp;mně, ale já&nbsp;nesnášela jeho úsměvy, styděla jsem se. Užuž jsem chtěla něco říct, ale netroufala jsem si, a&nbsp;tak jsem mlčela. ‚Dobrá, ať&nbsp;je&nbsp;po&nbsp;tvém,‘ odpověděl hořce na&nbsp;mou nesmělou myšlenku, jako by&nbsp;byl nešťastný. ,Abys věděla, sílu nepřemůžeš. Bůh s&nbsp;tebou, hrdopýško, holubice moje. Vím, nenávidíš mě, nezalíbil jsem se&nbsp;tvým jasným očím.‘ Poslouchala jsem ho&nbsp;a&nbsp;lomcovala mnou zlost. Ale přemohla jsem se&nbsp;a&nbsp;řekla jsem: ‚Ať už&nbsp;ses mi&nbsp;zalíbil nebo ne, jedno je&nbsp;jisté: nenajde se&nbsp;druhá taková nerozumná a&nbsp;nestydatá, co&nbsp;svůj dívčí pokojík za&nbsp;temné noci zneuctila, svou duši smrtelným hříchem obtížila a&nbsp;svoje posedlé srdce neovládla. Ať&nbsp;to&nbsp;vědí moje horké slzy a&nbsp;ten, kdo se&nbsp;zlodějsky vychloubá cizím neštěstím a&nbsp;vysmívá se&nbsp;dívčímu srdci!‘ Po&nbsp;těch slovech jsem se&nbsp;neudržela a&nbsp;rozplakala jsem se… On&nbsp;chvíli mlčel a&nbsp;pak na&nbsp;mě&nbsp;pohlédl tak, až&nbsp;jsem se&nbsp;roztřásla jako list. ‚Poslyš, krasavice,‘ povídá a&nbsp;oči mu&nbsp;podivně planou, ‚nemluvím do&nbsp;větru, dám ti&nbsp;svoje slovo: Pokud mi&nbsp;daruješ štěstí, potud budu tvým pánem. A&nbsp;až mě&nbsp;přestaneš mít ráda, nic neříkej, nevypusť z&nbsp;úst ani slovíčko, nenamáhej se, jenom svrašti svoje sobolí obočí, mrkni černým okem, pohni malíčkem a&nbsp;já ti&nbsp;vrátím tvou lásku i&nbsp;zlatou svobodu, ale to&nbsp;bude, moje hrdopýško, krasavice moje, můj konec!‘ Po&nbsp;těch slovech mi&nbsp;zahrála každá žilka v&nbsp;těle…“</span></p>
          <p class="chunk" data-nb-ref-number="51" data-nb-words="165" data-nb-chars="1036"><span class="idea" data-nb-ref-number="50" id="idea50" data-nb-words="165" data-nb-chars="1036">Hluboké vzrušení jí&nbsp;zabránilo pokračovat. Nadechla se, usmála se&nbsp;své nové myšlence a&nbsp;užuž otvírala ústa, ale vtom se&nbsp;její jiskřivý pohled setkal s&nbsp;planoucím, upřeným pohledem Ordynova. Škubla sebou, chtěla něco říct, ale krev se&nbsp;jí&nbsp;vehnala do&nbsp;tváří… Jako šílená si&nbsp;zastřela rukama tvář a&nbsp;sklesla do&nbsp;podušek. Ordynov byl otřesen… Nesnesitelný chaos a&nbsp;trýzeň rozleptávaly celé jeho nitro jako jed a&nbsp;sílily s&nbsp;každým Kateřininým slovem: ovládla ho&nbsp;nevýslovná touha a&nbsp;nezkrotná vášeň a&nbsp;zmátla jeho smysly. Současně ho&nbsp;skličoval stále víc bezbřehý smutek. Chvílemi chtěl Kateřinu okřiknout, aby mlčela. Chtěl se&nbsp;jí&nbsp;vrhnout k&nbsp;nohám a&nbsp;úpěnlivě ji&nbsp;s&nbsp;pláčem prosit, aby ho&nbsp;zbavila milostné trýzně, vrátila mu&nbsp;dřívější nezištnou touhu, a&nbsp;bylo mu&nbsp;líto vlastních vyschlých slz. Srdce se&nbsp;mu&nbsp;svíralo, krvácelo a&nbsp;bránilo výlevu zraněné duše. Nechápal Kateřinina slova a&nbsp;jeho láska se&nbsp;lekala citu naplňujícího ubohou Kateřinu. Proklínal v&nbsp;tu chvíli svou vášeň, která ho&nbsp;dusila, vyčerpávala, měl pocit, že&nbsp;mu&nbsp;v&nbsp;žilách namísto krve koluje roztavené olovo.</span></p>
          <p class="chunk" data-nb-ref-number="52" data-nb-words="157" data-nb-chars="903"><span class="idea" data-nb-ref-number="51" id="idea51" data-nb-words="157" data-nb-chars="903">„Mě netrápí to, co&nbsp;jsem ti&nbsp;teď vyprávěla,“ doznávala Kateřina a&nbsp;zvedla hlavu. V&nbsp;jejím hlase zněl kov, když líčila svůj nežádoucí cit. Srdce jí&nbsp;přetékalo utajenými, zoufalými slzami. „To není moje trápení, moje starost! Co&nbsp;mi&nbsp;záleží na&nbsp;vlastní matce, třebaže jinou v&nbsp;celém světě nenajdu! Co&nbsp;na&nbsp;tom záleží, že&nbsp;mě&nbsp;ve&nbsp;své poslední hodince proklela! Co&nbsp;mi&nbsp;záleží na&nbsp;mém dřívějším bezstarostném životě, na&nbsp;teplé komůrce, na&nbsp;dívčí volnosti! Co&nbsp;na&nbsp;tom, že&nbsp;jsem se&nbsp;zaprodala ďáblovi, obětovala duši svému zhoubci, že&nbsp;jsem svoje štěstí vykoupila těžkým hříchem. V&nbsp;tom není moje neštěstí, přestože i&nbsp;to přispívá k&nbsp;mé záhubě… Ale je&nbsp;mi&nbsp;hořko a&nbsp;srdce mi&nbsp;puká při pomyšlení, že&nbsp;jsem jeho hanebná otrokyně a&nbsp;že moje vlastní hanba a&nbsp;stud jsou mně, nestoudnici, milé, že&nbsp;mému dychtivému srdci je&nbsp;příjemné připomínat si&nbsp;svoje neštěstí, jako by&nbsp;to&nbsp;byla radost a&nbsp;štěstí, a&nbsp;že v&nbsp;srdci nechovám hněv na&nbsp;toho, kdo mě&nbsp;potupil!“</span></p>
          <p class="chunk" data-nb-ref-number="53" data-nb-words="118" data-nb-chars="722"><span class="idea" data-nb-ref-number="52" id="idea52" data-nb-words="118" data-nb-chars="722">Poslední slova jí&nbsp;uvízla v&nbsp;hrdle; propukla v&nbsp;křečovitý hysterický pláč. Z&nbsp;prsou se&nbsp;jí&nbsp;dral horký, přerývaný dech a&nbsp;spaloval rty, ňadra se&nbsp;zvedala a&nbsp;klesala a&nbsp;v&nbsp;očích se&nbsp;blýskl nepochopitelný hněv. Ale současně celý její zjev vyzařoval takové kouzlo a&nbsp;každý rys její tváře, každá žilka se&nbsp;chvěla vášnivým přívalem citu a&nbsp;tak nevídanou trýznivou krásou, že&nbsp;Ordynov potlačil každou černou myšlenku a&nbsp;zaplašil smutek. Z&nbsp;celého srdce toužil přivinout se&nbsp;k&nbsp;jejímu a&nbsp;vášnivě, v&nbsp;závratném roztoužení strnout společně s&nbsp;ním v&nbsp;zapomnění, tlouci stejně bouřlivě v&nbsp;neznámém vášnivém poryvu a&nbsp;třeba zároveň s&nbsp;ním utichnout. Povšimla si&nbsp;jeho zamlženého pohledu a&nbsp;usmála se&nbsp;tak, že&nbsp;jeho srdce ošlehl dvojnásobný plamen. Stěží se&nbsp;ovládal.</span></p>
          <p class="chunk" data-nb-ref-number="54" data-nb-words="67" data-nb-chars="353"><span class="idea" data-nb-ref-number="53" id="idea53" data-nb-words="67" data-nb-chars="353">„Polituj mě, ušetři mě,“ šeptal jí, tlumil svůj rozechvělý hlas, skláněl se&nbsp;k&nbsp;ní, opíral se&nbsp;o&nbsp;její rameno v&nbsp;tak těsné blízkosti, až&nbsp;jejich dech splýval, a&nbsp;zahleděl se&nbsp;jí&nbsp;do&nbsp;očí. „Zničila jsi mě! Neznám tvoje hoře a&nbsp;moje duše je&nbsp;zmatená! Co&nbsp;mi&nbsp;záleží na&nbsp;tom, proč pláče tvoje srdce! Řekni, co&nbsp;chceš… a&nbsp;já to&nbsp;udělám. Pojď se&nbsp;mnou, nenič mě, nezabíjej mě!“</span></p>
          <p class="chunk" data-nb-ref-number="55" data-nb-words="33" data-nb-chars="192"><span class="idea" data-nb-ref-number="54" id="idea54" data-nb-words="33" data-nb-chars="192">Upřela na&nbsp;něj pohled a&nbsp;slzy na&nbsp;rozpálených tvářích jí&nbsp;vyschly. Chtěla ho&nbsp;přerušit, vzala ho&nbsp;za&nbsp;ruku, chtěla něco říci, ale nenalézala slov; na&nbsp;rtech se&nbsp;jí&nbsp;objevil podivný úsměv, snad posměšek.</span></p>
          <p class="chunk" data-nb-ref-number="56" data-nb-words="605" data-nb-chars="3480"><span class="idea" data-nb-ref-number="55" id="idea55" data-nb-words="605" data-nb-chars="3480">„Abys věděl, nevyprávěla jsem ti&nbsp;všecko,“ řekla nakonec přerývaně. „Povím ti&nbsp;víc, ale vyslechneš mě, ty&nbsp;moje horká hlavo? Vyslechni svou sestřičku! Ještě jsi nepoznal celé její kruté hoře! Ráda bych ti&nbsp;vyprávěla, jak jsem s&nbsp;ním rok žila, ale nebudu… Když minul rok, odešel s&nbsp;kamarády na&nbsp;řeku, a&nbsp;já zůstala u&nbsp;jeho macechy v&nbsp;přístavu. Čekám měsíc, druhý&nbsp;– a&nbsp;pak jsem na&nbsp;předměstí potkala mladého kupce, pohlédla jsem na&nbsp;něj a&nbsp;vzpomněla jsem si&nbsp;na&nbsp;svoje zlatá léta. ,Sestřičko milá!‘ řekl mi&nbsp;po&nbsp;několika slovech. Jsem Aljoša, tvůj souzený ženich, rodiče nás jako děti dali dohromady. Zapomnělas na&nbsp;mě? Jsem z&nbsp;vašeho kraje, vzpomeň si…‘ ‚A&nbsp;co se&nbsp;o&nbsp;mně u&nbsp;nás povídá?‘ ‚Lidé roznášejí, že&nbsp;ses spustila, odhodila jsi dívčí stud a&nbsp;sblížila ses s&nbsp;loupežníkem a&nbsp;vrahem,‘ sděloval mi&nbsp;se&nbsp;smíchem Aljoša. ‚A&nbsp;cos o&nbsp;mně říkal ty?‘ ‚Chtěl jsem toho hodně vypovědět, když jsem sem jel,‘ a&nbsp;upadl do&nbsp;rozpaků, ‚ale teď se&nbsp;mi&nbsp;zastavilo srdce, když jsem tě&nbsp;uviděl. Zničila jsi mě! Kup si&nbsp;moji duši, a&nbsp;třeba se&nbsp;vysměj mému srdci, mé&nbsp;lásce, krasavice. Jsem sirotek, jsem svým pánem, a&nbsp;duši jsem ještě nikomu nezaprodal jako jiní, co&nbsp;ztratili paměť, ale moje srdce si&nbsp;nekoupíš, já&nbsp;ti&nbsp;ho&nbsp;daruju, je&nbsp;vidět, že&nbsp;se&nbsp;dá&nbsp;získat!‘ Rozesmála jsem se. To&nbsp;mi&nbsp;nejednou opakoval&nbsp;– celý měsíc žil v&nbsp;naší osadě, propustil svoje lidi, nechal napospas svoje zboží a&nbsp;byl tak sám… Zželelo se&nbsp;mi&nbsp;sirotkových slz a&nbsp;jednou mu&nbsp;povídám: ‚Počkej na&nbsp;mě, Aljošo, po&nbsp;setmění dole u&nbsp;přístavu. Pojedem do&nbsp;tvého kraje&nbsp;– tenhle nešťastný život už&nbsp;mě&nbsp;omrzel!‘ Přišel večer, svázala jsem si&nbsp;uzel a&nbsp;srdce se&nbsp;ozvalo, zanaříkalo. Vtom vidím, jak se&nbsp;nečekaně vrací můj hospodář. ‚Buď zdráva, půjdeme. Vypukne bouře, ale čas nečeká.‘ Šla jsem za&nbsp;ním, došli jsme k&nbsp;řece, ale k&nbsp;našim lodím je&nbsp;daleko. Dívám se&nbsp;a&nbsp;vidím loďku a&nbsp;v&nbsp;ní známý veslař, jako by&nbsp;na&nbsp;někoho čekal. ‚Buď zdráv, Aljošo! Bůh tě&nbsp;ochraňuj! Opozdil ses snad v&nbsp;přístavu a&nbsp;pospícháš ke&nbsp;svým lodím? Dovez nás, příteli, tuhle s&nbsp;hospodyní k&nbsp;našim. Svou loďku jsem nechal odplout a&nbsp;plavat neumím.‘ ,Sedni si,‘ řekl Aljoša a&nbsp;ve mně zatrnulo, když jsem uslyšela jeho hlas, ‚a přiber hospodyni. V&nbsp;mém paláci bude místo pro oba.‘ Vsedli jsme do&nbsp;loďky. Byla tmavá noc, hvězdy se&nbsp;schovaly, zvedl se&nbsp;prudký vítr, vlny se&nbsp;vzedmuly a&nbsp;my byli asi tři versty od&nbsp;břehu. Všichni jsme mlčeli. ,Bouře!‘ povídá můj hospodář. ‚To nevěstí nic dobrého! Takovou bouři jsem ještě na&nbsp;řece nezažil, jaká se&nbsp;přižene! Bude nám těžko v&nbsp;naší loďce! Neunese nás všechny tři!‘ ‚Máš pravdu,‘ souhlasil Aljoša, ,jeden z&nbsp;nás je&nbsp;tu&nbsp;přebytečný.‘ Hlas se&nbsp;mu&nbsp;chvěl jako struna. ,Pověz mi, Aljošo… Znával jsem tě&nbsp;jako batole, kamarádil jsem s&nbsp;tvým otcem, přátelili jsme se, co&nbsp;myslíš, doplaveš bez loďky ke&nbsp;břehu, anebo zahyneš jen tak pro nic za&nbsp;nic, zahubíš svou duši?‘ ,Nedoplavu,‘ odpoví Aljoša. ,A&nbsp;ty, dobrý člověče, není na&nbsp;to&nbsp;teď zrovna vhodný čas, ale i&nbsp;ty budeš muset ochutnat vodu… Dostaneš se&nbsp;ke&nbsp;břehu nebo ne?‘ ,Nedostanu. Zahynu, bouřlivá řeka mě&nbsp;neunese!‘ ,Poslyš, Kateřino, moje vzácná perlo… Vzpomínám si&nbsp;na&nbsp;jednu takovou noc, jenomže tenkrát řeka byla klidná a&nbsp;na obloze zářily hvězdy a&nbsp;svítil měsíc… Rád bych se&nbsp;tě&nbsp;jenom zeptal, jestli jsi nezapomněla?‘ ‚Nezapomněla,‘ odpovím. ‚Když jsi nezapomněla, tak si&nbsp;vzpomeneš i&nbsp;na to, jak jeden mládenec učil jednu krasavici, jak se&nbsp;zbavit nemilovaného a&nbsp;získat volnost?‘ ‚Ne, ani na&nbsp;to&nbsp;jsem nezapomněla,‘ povídám, víc mrtvá než živá. ‚Když ne, tak dobrá. Možná že&nbsp;teď nastala příhodná chvíle? V&nbsp;loďce zůstat všichni nemůžeme. Pověz nám něco, holubice, zavrkej…‘“</span></p>
          <p class="chunk" data-nb-ref-number="57" data-nb-words="18" data-nb-chars="113"><span class="idea" data-nb-ref-number="56" id="idea56" data-nb-words="18" data-nb-chars="113">„A&nbsp;já tenkrát mlčela,“ zašeptala Kateřina a&nbsp;zbledla. Než mohla pokračovat, ozval se&nbsp;nad nimi dutý chraplavý hlas:</span></p>
          <p class="chunk" data-nb-ref-number="58" data-nb-words="1" data-nb-chars="11"><span class="idea" data-nb-ref-number="57" id="idea57" data-nb-words="1" data-nb-chars="11">„Kateřino!“</span></p>
          <p class="chunk" data-nb-ref-number="59" data-nb-words="35" data-nb-chars="212"><span class="idea" data-nb-ref-number="58" id="idea58" data-nb-words="35" data-nb-chars="212">Ordynov sebou škubl. Ve&nbsp;dveřích stál Murin, jen taktak zahalený kožešinovou přikrývkou, byl bledý jako smrt a&nbsp;hleděl na&nbsp;ně&nbsp;skoro nepříčetným pohledem. Kateřina víc a&nbsp;víc bledla a&nbsp;dívala se&nbsp;na&nbsp;něho jako očarovaná.</span></p>
          <p class="chunk" data-nb-ref-number="60" data-nb-words="38" data-nb-chars="239"><span class="idea" data-nb-ref-number="59" id="idea59" data-nb-words="38" data-nb-chars="239">„Pojď ke&nbsp;mně, Kateřino!“ zašeptal nemocný sotva slyšitelně a&nbsp;odešel. Kateřina stále ještě hleděla do&nbsp;prázdna, jako by&nbsp;stařec dosud stál před ní. Najednou se&nbsp;jí&nbsp;do&nbsp;tváří nahrnula krev: pomalu vstala. Ordynov si&nbsp;vybavil jejich první setkání.</span></p>
          <p class="chunk" data-nb-ref-number="61" data-nb-words="47" data-nb-chars="266"><span class="idea" data-nb-ref-number="60" id="idea60" data-nb-words="47" data-nb-chars="266">„Zítra na&nbsp;shledanou, hoře moje!“ řekla s&nbsp;prazvláštním úsměvem. „Zítra! A&nbsp;pamatuj si, kde jsem přestala: ‚Zvol si&nbsp;jednoho z&nbsp;nás dvou, krasavice! Kdo je&nbsp;ti&nbsp;milý a&nbsp;kdo ne?‘ Nezapomeneš to&nbsp;přes noc?“ ujišťovala se, položila mu&nbsp;ruce na&nbsp;ramena a&nbsp;něžně se&nbsp;na&nbsp;něho zadívala.</span></p>
          <p class="chunk" data-nb-ref-number="62" data-nb-words="15" data-nb-chars="85"><span class="idea" data-nb-ref-number="61" id="idea61" data-nb-words="15" data-nb-chars="85">„Nechoď k&nbsp;němu, Kateřino! Zničíš se! Je&nbsp;šílený!“ zašeptal Ordynov, který se&nbsp;o&nbsp;ni bál.</span></p>
          <p class="chunk" data-nb-ref-number="63" data-nb-words="6" data-nb-chars="41"><span class="idea" data-nb-ref-number="62" id="idea62" data-nb-words="6" data-nb-chars="41">„Kateřino!“ ozvalo se&nbsp;znovu za&nbsp;přepážkou.</span></p>
          <p class="chunk" data-nb-ref-number="64" data-nb-words="51" data-nb-chars="304"><span class="idea" data-nb-ref-number="63" id="idea63" data-nb-words="51" data-nb-chars="304">„No co… Snad mě&nbsp;nezabije,“ odpovídala se&nbsp;smíchem. „Dobrou noc, ty&nbsp;moje potěšení, holube můj, horká hlavičko, bratříčku!“ a&nbsp;něžně si&nbsp;přitiskla jeho hlavu na&nbsp;prsa. Slzy jí&nbsp;zrosily obličej. „To jsou poslední slzy. Zaspi svoje hoře, můj milý. Zítra se&nbsp;probudíš a&nbsp;bude tě&nbsp;čekat radost.“ A&nbsp;vášnivě ho&nbsp;políbila.</span></p>
          <p class="chunk" data-nb-ref-number="65" data-nb-words="10" data-nb-chars="65"><span class="idea" data-nb-ref-number="64" id="idea64" data-nb-words="10" data-nb-chars="65">„Kateřino! Kateřino!“ šeptal, poklekl před ní&nbsp;a&nbsp;chtěl ji&nbsp;zadržet.</span></p>
          <p class="chunk" data-nb-ref-number="66" data-nb-words="50" data-nb-chars="303"><span class="idea" data-nb-ref-number="65" id="idea65" data-nb-words="50" data-nb-chars="303">Otočila se, s&nbsp;úsměvem mu&nbsp;pokynula hlavou a&nbsp;odešla. Zaslechl, jak vešla k&nbsp;Murinovi. Se&nbsp;zatajeným dechem naslouchal, ale neuslyšel ani jediný zvuk. Stařec buďto mlčel, anebo možná že&nbsp;znovu upadl do&nbsp;bezvědomí… Užuž chtěl vstát a&nbsp;jít za&nbsp;ní, ale nohy mu&nbsp;slabostí podklesávaly; bezmocně se&nbsp;posadil na&nbsp;posteli…</span></p>
          <p class="chunk" data-nb-ref-number="67" data-nb-words="1" data-nb-chars="1"><span class="idea" data-nb-ref-number="66" id="idea66" data-nb-words="1" data-nb-chars="1">2</span></p>
          <p class="chunk" data-nb-ref-number="68" data-nb-words="409" data-nb-chars="2576"><span class="idea" data-nb-ref-number="67" id="idea67" data-nb-words="409" data-nb-chars="2576">Dlouho si&nbsp;neuvědomoval, kdy se&nbsp;vlastně probudil. V&nbsp;jeho komůrce bylo jitřní nebo večerní šero. Nedovedl odhadnout, jak dlouho spal, ale věděl, že&nbsp;to&nbsp;byl chorobný spánek. Sotva se&nbsp;vzpamatoval, přejel si&nbsp;rukou po&nbsp;obličeji, jako by&nbsp;chtěl zaplašit spaní i&nbsp;noční přízraky. Ale když vstal, cítil, že&nbsp;má&nbsp;celé tělo rozlámané, a&nbsp;ochablé údy vypověděly poslušnost. Hlava ho&nbsp;bolela a&nbsp;točila se&nbsp;a&nbsp;střídavě se&nbsp;zimničně chvěl a&nbsp;zas jako by&nbsp;hořel plamenem. Současně s&nbsp;vědomím se&nbsp;mu&nbsp;vrátila paměť a&nbsp;srdce se&nbsp;mu&nbsp;sevřelo, když si&nbsp;v&nbsp;jediném okamžiku vybavil dojmy z&nbsp;uplynulé noci. Byly natolik živé a&nbsp;silné, že&nbsp;se&nbsp;mu&nbsp;srdce prudce rozbušilo, jako by&nbsp;od&nbsp;Kateřinina odchodu neuběhly celé hodiny, neuplynula celá noc, ale jen minuta. Cítil, že&nbsp;má&nbsp;ještě oči zavlhlé pláčem, nebo snad nové čerstvé vytryskly z&nbsp;jeho horoucího nitra jako pramen? Kupodivu mu&nbsp;jeho strádání působilo rozkoš, ačkoliv bytostně cítil, že&nbsp;takové vypětí už&nbsp;déle nesnese. V&nbsp;jednom okamžiku skoro tušil, že&nbsp;smrt už&nbsp;je&nbsp;blízko, a&nbsp;byl připraven uvítat ji&nbsp;jako vytouženou návštěvnici: nervy měl vybičované a&nbsp;znovu v&nbsp;něm vzplanula vášeň. Prožíval takové opojení, až&nbsp;se&nbsp;mu&nbsp;zdálo, že&nbsp;tím obrovským vypětím může na&nbsp;místě zemřít, rozpadnout se&nbsp;ve&nbsp;vteřině na&nbsp;prach a&nbsp;že jeho život navždy uhasne. Vtom, jako by&nbsp;odpovídal jeho rozechvělému srdci a&nbsp;tišil jeho úzkost, ozval se&nbsp;Kateřinin zvonivě stříbrný hlas, připomínající hudbu duše, známou ve&nbsp;chvílích radosti a&nbsp;nezkaleného štěstí. Někde blízko, skoro v&nbsp;hlavách jeho lůžka, se&nbsp;rozezněla píseň, zpočátku tiše a&nbsp;teskně… Hlas hned sílil a&nbsp;hned slábl, lámal se, jako by&nbsp;v&nbsp;sobě tajil a&nbsp;něžně hýčkal bouřlivou trýzeň skryté nenasytné touhy, navždy uvězněné v&nbsp;tesknícím srdci, a&nbsp;zase se&nbsp;rozezněl jako slavičí trylek a&nbsp;rozechvělý se&nbsp;rozhořel nezkrotnou vášní a&nbsp;rozléval se&nbsp;v&nbsp;moři jásavých mohutných bezbřehých tónů jako v&nbsp;prvních okamžicích rozkoše. Ordynov dokonce rozeznával prostá slova, výlev dávného čistého upřímného citu. Přestal je&nbsp;vnímat a&nbsp;zaposlouchal se&nbsp;do&nbsp;tónů. Za&nbsp;jednoduchým naivním obsahem písně se&nbsp;mu&nbsp;vynořovala jiná slova, plná bouřlivé touhy, která ho&nbsp;naplňovala jako jasně zřetelná ozvěna nepoznaných nejtajnějších hlubin jeho vášně. Zaslechl v&nbsp;nich poslední sten srdce, beznadějně spoutaného vášní, hned zase triumf vůle a&nbsp;ducha, jenž rozbil svoje okovy a&nbsp;cílil volně a&nbsp;radostně do&nbsp;nekonečného oceánu nespoutané lásky, či&nbsp;první přísahu milenky, která se&nbsp;líbezně, stydlivě rdí, s&nbsp;jejími úpěnlivými prosbami, slzami i&nbsp;ztajeným nesmělým šepotem, nebo zas hrdou, obnaženou, tajemství postrádající žádostivost bakchantky, která se&nbsp;s&nbsp;jiskřivým smíchem rozhlíží kolem zmámeným zrakem…</span></p>
          <p class="chunk" data-nb-ref-number="69" data-nb-words="11" data-nb-chars="70"><span class="idea" data-nb-ref-number="68" id="idea68" data-nb-words="11" data-nb-chars="70">Nečekal, až&nbsp;píseň skončí, neudržel se&nbsp;a&nbsp;vstal. Píseň okamžitě utichla.</span></p>
          <p class="chunk" data-nb-ref-number="70" data-nb-words="52" data-nb-chars="288"><span class="idea" data-nb-ref-number="69" id="idea69" data-nb-words="52" data-nb-chars="288">„Dobré jitro a&nbsp;dobrý den máme za&nbsp;sebou, můj milý!“ ozval se&nbsp;Kateřinin hlas, „přeju ti&nbsp;dobrý večer! Vstaň a&nbsp;zajdi k&nbsp;nám, probuď se, čeká tě&nbsp;radost; zveme tě, já&nbsp;a&nbsp;hospodář jsme dobří lidé, rádi ti&nbsp;vyhovíme. Uhas láskou nenávist, jestli tě&nbsp;ještě bolí urážka. Čekáme na&nbsp;tvoje laskavá slova!“</span></p>
          <p class="chunk" data-nb-ref-number="71" data-nb-words="52" data-nb-chars="304"><span class="idea" data-nb-ref-number="70" id="idea70" data-nb-words="52" data-nb-chars="304">Mezitím Ordynov hned na&nbsp;její zavolání vyšel ze&nbsp;svého kutlochu a&nbsp;jen stěží si&nbsp;uvědomoval, kam vlastně jde. Dveře se&nbsp;před ním otevřely a&nbsp;uvítal ho&nbsp;zářivý úsměv jeho okouzlující bytné. V&nbsp;tu chvíli nevnímal nic než ji: celý jeho život, všecka radost splynuly do&nbsp;jasného obrazu Kateřiny, který choval v&nbsp;srdci.</span></p>
          <p class="chunk" data-nb-ref-number="72" data-nb-words="81" data-nb-chars="469"><span class="idea" data-nb-ref-number="71" id="idea71" data-nb-words="81" data-nb-chars="469">„Dvakrát se&nbsp;na&nbsp;nebi ukázaly červánky,“ řekla a&nbsp;podala mu&nbsp;obě ruce, „od té&nbsp;doby, co&nbsp;jsme se&nbsp;rozloučili. Druhé právě teď dohasínají, podívej se&nbsp;oknem. Jsou jako dvojí dívčí vzplanutí,“ dodala se&nbsp;smíchem. „První zbarví tvář ruměncem, to&nbsp;když poprvé promluví osamělé dívčí srdce, a&nbsp;druhý, to&nbsp;když děvče odhodí svůj dívčí stud a&nbsp;hoří plamenem; ten drtí její dívčí ňadra a&nbsp;vhání krev do&nbsp;tváře… Jen pojď dál, mládenče! Co&nbsp;stojíš na&nbsp;prahu? Buď pozdraven, hospodář se&nbsp;ti&nbsp;klaní!“</span></p>
          <p class="chunk" data-nb-ref-number="73" data-nb-words="98" data-nb-chars="565"><span class="idea" data-nb-ref-number="72" id="idea72" data-nb-words="98" data-nb-chars="565">Se&nbsp;zvonivým smíchem, který zněl jako hudba, ho&nbsp;vzala za&nbsp;ruku a&nbsp;uvedla do&nbsp;místnosti. Přepadla ho&nbsp;nesmělost. Požár, který se&nbsp;mu&nbsp;rozhořel v&nbsp;prsou, jako by&nbsp;náhle pohasl a&nbsp;jen slabě doutnal. Rozpačitě sklopil oči a&nbsp;bál se&nbsp;na&nbsp;ni&nbsp;pohlédnout. Cítil, že&nbsp;nesnese její vroucí pohled, tak byla krásná. Ještě nikdy takhle svou Kateřinu neviděl. Poprvé v&nbsp;její tváři zajiskřilo veselí a&nbsp;smích a&nbsp;vysušily smutné slzy na&nbsp;černých řasách. Ruka se&nbsp;mu&nbsp;chvěla v&nbsp;její. Kdyby zvedl hlavu, viděl by, jak se&nbsp;s&nbsp;vítězoslavným úsměvem vpíjí jasnýma očima do&nbsp;jeho tváře, zamžené vášní a&nbsp;rozpaky.</span></p>
          <p class="chunk" data-nb-ref-number="74" data-nb-words="39" data-nb-chars="235"><span class="idea" data-nb-ref-number="73" id="idea73" data-nb-words="39" data-nb-chars="235">„Vstávej, starý,“ řekla konečně, jako by&nbsp;se&nbsp;teprve teď vzpamatovala, „a řekni hostu něco přívětivého na&nbsp;uvítanou. Host je&nbsp;jako můj vlastní bratr! Vstávej, ty&nbsp;umíněná hrdá hlavičko, přivítej hosta, vezmi ho&nbsp;za&nbsp;bílé ruce a&nbsp;usaď za&nbsp;stůl!“</span></p>
          <p class="chunk" data-nb-ref-number="75" data-nb-words="124" data-nb-chars="740"><span class="idea" data-nb-ref-number="74" id="idea74" data-nb-words="124" data-nb-chars="740">Ordynov vzhlédl a&nbsp;teprve nyní jako by&nbsp;procitl ze&nbsp;sna a&nbsp;vzpomněl si&nbsp;na&nbsp;Murina. Starcovy oči, snad pohasínající v&nbsp;předsmrtné úzkosti, na&nbsp;něho upřeně hleděly; bolestně poznával ten pohled, jiskřící pod hustým černým obočím, úzkostně a&nbsp;zlostně svraštělým. Trochu se&nbsp;mu&nbsp;zatočila hlava. Rozhlédl se&nbsp;kolem a&nbsp;teprve teď všecko jasně, zřetelně vnímal. Murin pořád ještě ležel v&nbsp;posteli, ale byl oblečený a&nbsp;vypadalo to, že&nbsp;toho dne ráno už&nbsp;vstal a&nbsp;šel ven. Krk měl jako předtím ovázaný červeným šátkem a&nbsp;na nohou pantofle. Nemoc zřejmě pominula, jenom v&nbsp;obličeji byl strašlivě bledý, až&nbsp;zažloutlý. Kateřina se&nbsp;stále vlídným úsměvem stála vedle lůžka, opírala se&nbsp;rukou o&nbsp;stůl a&nbsp;pozorně oba muže sledovala. Vypadalo to, že&nbsp;všecko se&nbsp;děje na&nbsp;její popud.</span></p>
          <p class="chunk" data-nb-ref-number="76" data-nb-words="98" data-nb-chars="560"><span class="idea" data-nb-ref-number="75" id="idea75" data-nb-words="98" data-nb-chars="560">„Á, to&nbsp;jsi ty!“ uvítal ho&nbsp;Murin a&nbsp;zvedl se&nbsp;na&nbsp;lůžku. „Jsi můj podnájemník… Provinil jsem se&nbsp;vůči tobě, pane, zhřešil jsem a&nbsp;nevím, proč jsem tě&nbsp;urazil: onehdy jsem si&nbsp;zahrával s&nbsp;puškou. Kdo věděl, že&nbsp;i&nbsp;tebe postihla zlá nemoc? Mně se&nbsp;to&nbsp;občas stává,“ dodal chraplavým nemocným hlasem, zamračil se&nbsp;a&nbsp;mimoděk zabloudil pohledem jinam. „Neštěstí se&nbsp;neohlašuje předem, nebuší na&nbsp;vrata, ale přikrade se&nbsp;jako zloděj! Ji&nbsp;jsem onehdá taky málem probod!“ dodal a&nbsp;pohlédl na&nbsp;Kateřinu. „Jsem nemocný člověk a&nbsp;mívám záchvaty. Ale teď už&nbsp;dost! Posaď se&nbsp;a&nbsp;buď naším hostem!“</span></p>
          <p class="chunk" data-nb-ref-number="77" data-nb-words="5" data-nb-chars="33"><span class="idea" data-nb-ref-number="76" id="idea76" data-nb-words="5" data-nb-chars="33">Ordynov z&nbsp;něho nespouštěl pohled.</span></p>
          <p class="chunk" data-nb-ref-number="78" data-nb-words="23" data-nb-chars="138"><span class="idea" data-nb-ref-number="77" id="idea77" data-nb-words="23" data-nb-chars="138">„Jen se&nbsp;posaď!“ křikl netrpělivě stařec, „poslechni, když si&nbsp;to&nbsp;přeje! Sblížili jste se&nbsp;jako dvojčata! Padli jste si&nbsp;do&nbsp;oka jako milenci!“</span></p>
          <p class="chunk" data-nb-ref-number="79" data-nb-words="3" data-nb-chars="16"><span class="idea" data-nb-ref-number="78" id="idea78" data-nb-words="3" data-nb-chars="16">Ordynov si&nbsp;sedl.</span></p>
          <p class="chunk" data-nb-ref-number="80" data-nb-words="50" data-nb-chars="276"><span class="idea" data-nb-ref-number="79" id="idea79" data-nb-words="50" data-nb-chars="276">„Vidíš, jakou máš sestru,“ rozesmál se&nbsp;stařec a&nbsp;odhalil dvě řady bílých zubů&nbsp;– nechyběl ani jediný. „Mějte se&nbsp;rádi, děti moje! Máš pěknou sestru, pane? Odpověz! Jen se&nbsp;podívej, jak jí&nbsp;tváře jen hoří! A&nbsp;vzdej úctu krasavici, ať&nbsp;to&nbsp;všichni vidí! Dokaž, že&nbsp;tě&nbsp;pro ni&nbsp;bolí srdce!“</span></p>
          <p class="chunk" data-nb-ref-number="81" data-nb-words="42" data-nb-chars="250"><span class="idea" data-nb-ref-number="80" id="idea80" data-nb-words="42" data-nb-chars="250">Ordynov se&nbsp;zamračil a&nbsp;zlostně na&nbsp;něj zašilhal. Murin sebou pod jeho pohledem škubl. Ordynov cítil, jak v&nbsp;něm kypí zběsilý vztek. Instinktivně vycítil, že&nbsp;má&nbsp;před sebou nepřítele na&nbsp;život a&nbsp;na smrt. Neuvědomoval si, co&nbsp;dělá, rozum mu&nbsp;vypověděl službu.</span></p>
          <p class="chunk" data-nb-ref-number="82" data-nb-words="10" data-nb-chars="50"><span class="idea" data-nb-ref-number="81" id="idea81" data-nb-words="10" data-nb-chars="50">„Nedívej se&nbsp;tak!“ ozval se&nbsp;za&nbsp;ním hlas. Ohlédl se.</span></p>
          <p class="chunk" data-nb-ref-number="83" data-nb-words="82" data-nb-chars="503"><span class="idea" data-nb-ref-number="82" id="idea82" data-nb-words="82" data-nb-chars="503">„Nedívej se&nbsp;tak, povídám, i&nbsp;když tě&nbsp;ďábel pokouší. Polituj svou milou,“ domlouvala mu&nbsp;se&nbsp;smíchem Kateřina za&nbsp;jeho zády a&nbsp;zakryla mu&nbsp;oči. Pak odtáhla ruce a&nbsp;zastřela si&nbsp;tvář, ale červeň jí&nbsp;prosvítala mezi prsty. Celá rozplamenělá se&nbsp;chystala vesele a&nbsp;klidně odpovídat na&nbsp;jejich případný smích a&nbsp;zvědavé pohledy. Ale oba ji&nbsp;mlčky pozorovali. Ordynov s&nbsp;láskyplným úžasem, jako by&nbsp;ho&nbsp;poprvé zasáhla její krása, stařec upřeně, chladně. Jeho bledý obličej byl bezvýrazný, jen zmodralé rty se&nbsp;lehce zachvívaly.</span></p>
          <p class="chunk" data-nb-ref-number="84" data-nb-words="53" data-nb-chars="325"><span class="idea" data-nb-ref-number="83" id="idea83" data-nb-words="53" data-nb-chars="325">Kateřina zvážněla a&nbsp;sklidila ze&nbsp;stolu knihy, papíry, kalamář a&nbsp;všecko odložila na&nbsp;okno. Rychle, přerývaně dýchala a&nbsp;chvílemi se&nbsp;dychtivě, hluboko nadechla, jako by&nbsp;ji&nbsp;cosi tísnilo. Její plná ňadra se&nbsp;těžce zvedala a&nbsp;klesala jako pobřežní vlny. Oči měla sklopené a&nbsp;na jejích bledých tvářích se&nbsp;začernaly smolné řasy jako šípy.</span></p>
          <p class="chunk" data-nb-ref-number="85" data-nb-words="3" data-nb-chars="24"><span class="idea" data-nb-ref-number="84" id="idea84" data-nb-words="3" data-nb-chars="24">„Královna!“ řekl stařec.</span></p>
          <p class="chunk" data-nb-ref-number="86" data-nb-words="74" data-nb-chars="442"><span class="idea" data-nb-ref-number="85" id="idea85" data-nb-words="74" data-nb-chars="442">„Velitelko moje!“ zašeptal Ordynov a&nbsp;celým jeho tělem proběhlo zachvění. Ale vzpamatoval se, když ho&nbsp;zasáhl starcův chtivý, zlý, chladně přezíravý pohled. Škubl sebou a&nbsp;chtěl vstát, ale jako by&nbsp;mu&nbsp;neviditelná síla spoutala nohy. Znovu si&nbsp;sedl. Občas sevřel pěst, jako by&nbsp;nevěřil, že&nbsp;to&nbsp;všecko je&nbsp;skutečnost. Zdálo se&nbsp;mu, že&nbsp;ho&nbsp;přepadla noční můra a&nbsp;že to&nbsp;všechno je&nbsp;mučivý chorobný sen. Ale zvláštní bylo, že&nbsp;neměl sebemenší chuť se&nbsp;probudit…</span></p>
          <p class="chunk" data-nb-ref-number="87" data-nb-words="56" data-nb-chars="359"><span class="idea" data-nb-ref-number="86" id="idea86" data-nb-words="56" data-nb-chars="359">Kateřina sundala ze&nbsp;stolu starý přehoz, otevřela truhlu, vytáhla drahý ubrus vyšitý hedvábím a&nbsp;zlatem a&nbsp;prostřela ho&nbsp;na&nbsp;stůl. Pak vylovila ze&nbsp;skříně starodávný stříbrný podnos, památku po&nbsp;pradědovi, postavila ho&nbsp;doprostřed stolu a&nbsp;vzala stříbrné poháry pro hospodáře, pro hosta a&nbsp;pro sebe. Nato pohlédla vážně, skoro zamyšleně nejdřív na&nbsp;starce, pak na&nbsp;hosta.</span></p>
          <p class="chunk" data-nb-ref-number="88" data-nb-words="35" data-nb-chars="161"><span class="idea" data-nb-ref-number="87" id="idea87" data-nb-words="35" data-nb-chars="161">„Kdo z&nbsp;nás je&nbsp;komu milý?“ zeptala se. „Kdo někomu není milý, ten je&nbsp;milý mně a&nbsp;bude se&nbsp;mnou pít. A&nbsp;mně jste oba milí a&nbsp;drazí: napijme se&nbsp;proto na&nbsp;lásku a&nbsp;shodu!“</span></p>
          <p class="chunk" data-nb-ref-number="89" data-nb-words="14" data-nb-chars="96"><span class="idea" data-nb-ref-number="88" id="idea88" data-nb-words="14" data-nb-chars="96">„Napijme se&nbsp;a&nbsp;utopme černé myšlenky ve&nbsp;víně!“ pronesl stařec změněným hlasem. „Nalij, Kateřino!“</span></p>
          <p class="chunk" data-nb-ref-number="90" data-nb-words="16" data-nb-chars="87"><span class="idea" data-nb-ref-number="89" id="idea89" data-nb-words="16" data-nb-chars="87">„Mám ti&nbsp;nalít?“ zeptala se&nbsp;a&nbsp;zadívala se&nbsp;na&nbsp;Ordynova. Ten jí&nbsp;mlčky přisunul svůj pohár.</span></p>
          <p class="chunk" data-nb-ref-number="91" data-nb-words="17" data-nb-chars="87"><span class="idea" data-nb-ref-number="90" id="idea90" data-nb-words="17" data-nb-chars="87">„Počkat! Kdo má&nbsp;nějakou tužbu a&nbsp;přání, ať&nbsp;se&nbsp;mu&nbsp;splní!“ řekl stařec a&nbsp;zvedl svůj pohár.</span></p>
          <p class="chunk" data-nb-ref-number="92" data-nb-words="5" data-nb-chars="32"><span class="idea" data-nb-ref-number="91" id="idea91" data-nb-words="5" data-nb-chars="32">Připili si&nbsp;a&nbsp;vyprázdnili poháry.</span></p>
          <p class="chunk" data-nb-ref-number="93" data-nb-words="43" data-nb-chars="252"><span class="idea" data-nb-ref-number="92" id="idea92" data-nb-words="43" data-nb-chars="252">„A&nbsp;teď si&nbsp;připijem my&nbsp;dva, starý!“ obrátila se&nbsp;Kateřina k&nbsp;Murinovi. „Napijme se, jestli mě&nbsp;ještě chováš v&nbsp;srdci. Napijem se&nbsp;na&nbsp;prožité štěstí, poděkujeme za&nbsp;prožitá léta, upřímně si&nbsp;připijem na&nbsp;štěstí! Poruč, abych ti&nbsp;nalila, jestli ke&nbsp;mně něco cítíš!“</span></p>
          <p class="chunk" data-nb-ref-number="94" data-nb-words="21" data-nb-chars="121"><span class="idea" data-nb-ref-number="93" id="idea93" data-nb-words="21" data-nb-chars="121">„To tvoje víno je&nbsp;příliš silné, holubice moje, a&nbsp;ty sama sotva smočíš rty!“ prohlásil stařec se&nbsp;smíchem a&nbsp;nastavil pohár.</span></p>
          <p class="chunk" data-nb-ref-number="95" data-nb-words="50" data-nb-chars="276"><span class="idea" data-nb-ref-number="94" id="idea94" data-nb-words="50" data-nb-chars="276">„Já si&nbsp;jen líznu, ale ty&nbsp;vypij až&nbsp;do&nbsp;dna! K&nbsp;čemu je&nbsp;život, když se&nbsp;člověk trápí a&nbsp;srdce se&nbsp;mu&nbsp;svírá! Kdo je&nbsp;nešťastný, hodně přemýšlí, a&nbsp;kdo hodně přemýšlí, je&nbsp;obvykle nešťastný. Kdo je&nbsp;šťastný, žije bezstarostně a&nbsp;o&nbsp;ničem nepřemýšlí! Pij, starý! Utop svoje chmurné myšlenky!“</span></p>
          <p class="chunk" data-nb-ref-number="96" data-nb-words="34" data-nb-chars="182"><span class="idea" data-nb-ref-number="95" id="idea95" data-nb-words="34" data-nb-chars="182">„Je vidět, že&nbsp;bys mohla hoře rozdávat, když na&nbsp;ně&nbsp;tak nasazuješ. Nejspíš s&nbsp;ním chceš skoncovat naráz, holubice moje. Připíjím ti! A&nbsp;co ty, pane? Smím se&nbsp;zeptat&nbsp;– taky tě&nbsp;něco trápí?“</span></p>
          <p class="chunk" data-nb-ref-number="97" data-nb-words="14" data-nb-chars="84"><span class="idea" data-nb-ref-number="96" id="idea96" data-nb-words="14" data-nb-chars="84">„Já se&nbsp;svým trápením nechodím na&nbsp;trh,“ zašeptal Ordynov a&nbsp;nespouštěl oči z&nbsp;Kateřiny.</span></p>
          <p class="chunk" data-nb-ref-number="98" data-nb-words="29" data-nb-chars="171"><span class="idea" data-nb-ref-number="97" id="idea97" data-nb-words="29" data-nb-chars="171">„Slyšíš, starý?… Sama sebe jsem dlouho neznala, na&nbsp;nic jsem se&nbsp;nepamatovala, a&nbsp;přišel čas, a&nbsp;já se&nbsp;na&nbsp;všecko rozpomněla. Všecko, co&nbsp;bylo, jsem znovu celým srdcem prožila.“</span></p>
          <p class="chunk" data-nb-ref-number="99" data-nb-words="32" data-nb-chars="168"><span class="idea" data-nb-ref-number="98" id="idea98" data-nb-words="32" data-nb-chars="168">„Když se&nbsp;začneš hrabat v&nbsp;minulosti, máš z&nbsp;toho jen trápení,“ poznamenal zamyšleně stařec. „Co je&nbsp;tam, to&nbsp;je&nbsp;tam! Co&nbsp;je&nbsp;po&nbsp;starém štěstí? Kabát se&nbsp;obnosil a&nbsp;pryč s&nbsp;ním!“</span></p>
          <p class="chunk" data-nb-ref-number="100" data-nb-words="47" data-nb-chars="287"><span class="idea" data-nb-ref-number="99" id="idea99" data-nb-words="47" data-nb-chars="287">„Člověk potřebuje nový,“ přidala se&nbsp;Kateřina a&nbsp;nuceně se&nbsp;zasmála&nbsp;– na&nbsp;jejích lesklých řasách uvízly dvě velké slzy jako diamanty. „Celý život člověk nemůže žít jen z&nbsp;jedné šťastné chvíle, dívčí srdce chce žít, nezkrotíš je. Chápeš, starý? Podívej, schovala jsem si&nbsp;do&nbsp;tvého poháru slzu!“</span></p>
          <p class="chunk" data-nb-ref-number="101" data-nb-words="16" data-nb-chars="91"><span class="idea" data-nb-ref-number="100" id="idea100" data-nb-words="16" data-nb-chars="91">„A&nbsp;jaké štěstí jsi vykoupila svým hořem?“ zeptal se&nbsp;Ordynov a&nbsp;hlas se&nbsp;mu&nbsp;zachvěl vzrušením.</span></p>
          <p class="chunk" data-nb-ref-number="102" data-nb-words="29" data-nb-chars="159"><span class="idea" data-nb-ref-number="101" id="idea101" data-nb-words="29" data-nb-chars="159">„Je vidět, pane, že&nbsp;ty&nbsp;sám máš leccos na&nbsp;prodej!“ vyštěkl stařec, „když se&nbsp;vtíráš… a&nbsp;nikdo tě&nbsp;nezve,“ slabě, zlostně se&nbsp;rozesmál a&nbsp;drze se&nbsp;na&nbsp;Ordynova zadíval.</span></p>
          <p class="chunk" data-nb-ref-number="103" data-nb-words="77" data-nb-chars="458"><span class="idea" data-nb-ref-number="102" id="idea102" data-nb-words="77" data-nb-chars="458">„Zač jsem prodala, za&nbsp;to&nbsp;jsem koupila,“ odpověděla Kateřina zdánlivě rozmrzele a&nbsp;dotčeně. „Jednomu se&nbsp;to&nbsp;zdá hodně, jinému málo. Jeden chce dávat, ale nemá co&nbsp;koupit, jiný nic neslibuje a&nbsp;srdce ho&nbsp;poslušně následuje! Nekárej ho,“ dodala a&nbsp;smutně pohlédla na&nbsp;Ordynova, „jeden je&nbsp;takový, druhý makový, a&nbsp;co víš, ke&nbsp;komu čí&nbsp;srdce tíhne! Nalij si, starý, a&nbsp;vypij za&nbsp;štěstí své dcerky, tvé laskavé, tiché, poslušné otrokyně, jaká byla, když tě&nbsp;poznala! Napij se!“</span></p>
          <p class="chunk" data-nb-ref-number="104" data-nb-words="11" data-nb-chars="62"><span class="idea" data-nb-ref-number="103" id="idea103" data-nb-words="11" data-nb-chars="62">„Dobrá! Ale ty&nbsp;si&nbsp;nalej taky!“ požádal stařec a&nbsp;uchopil pohár.</span></p>
          <p class="chunk" data-nb-ref-number="105" data-nb-words="9" data-nb-chars="52"><span class="idea" data-nb-ref-number="104" id="idea104" data-nb-words="9" data-nb-chars="52">„Počkej, starý! Než se&nbsp;napiješ, dovol mi&nbsp;něco říct!“</span></p>
          <p class="chunk" data-nb-ref-number="106" data-nb-words="94" data-nb-chars="571"><span class="idea" data-nb-ref-number="105" id="idea105" data-nb-words="94" data-nb-chars="571">Opřela se&nbsp;lokty o&nbsp;stůl a&nbsp;zadívala se&nbsp;na&nbsp;starce planoucím pohledem. V&nbsp;očích se&nbsp;jí&nbsp;tajila jakási podivná rozhodnost, ale její pohyby byly neklidné a&nbsp;prudká gesta překvapivá, spěšná. Jako kdyby celá hořela podivným plamenem. Současně jako by&nbsp;s&nbsp;jejím vzrušením a&nbsp;zanícením rostla její krása. Ze&nbsp;rtů pootevřených v&nbsp;úsměvu a&nbsp;odhalujících dvě řady bílých pravidelných zubů jako perliček proudil horečný dech a&nbsp;vzdouval chřípí. Ňadra se&nbsp;jí&nbsp;dmula a&nbsp;cop, na&nbsp;temeni třikrát zatočený, nedbale, lehce spadal na&nbsp;levé ouško a&nbsp;zakrýval část rozpálené tváře. Na&nbsp;spáncích se&nbsp;jí&nbsp;perlil pot.</span></p>
          <p class="chunk" data-nb-ref-number="107" data-nb-words="240" data-nb-chars="1291"><span class="idea" data-nb-ref-number="106" id="idea106" data-nb-words="240" data-nb-chars="1291">„Pohádej mi, starý! Pohádej mi, můj milý, ještě dřív než propiješ svůj rozum. Tumáš mou bílou dlaň! Ne&nbsp;nadarmo ti&nbsp;lidé říkali čaroděj. Vyčetl jsi z&nbsp;knih nejednu moudrost a&nbsp;vyznáš se&nbsp;v&nbsp;čárech! Zadívej se&nbsp;mi&nbsp;do&nbsp;dlaně a&nbsp;předpověz mi&nbsp;můj hořký osud! Ale dej si&nbsp;pozor, nezalži mi! Řekni, co&nbsp;vidíš&nbsp;– čeká tvou dcerku štěstí, nebo jí&nbsp;neodpustíš a&nbsp;přivoláš na&nbsp;ni&nbsp;žal? Pověz, najdu teplý koutek, kde se&nbsp;schovám, nebo budu já, sirota, u&nbsp;dobrých lidí hledat útulek jako tažný pták? Pověz, kdo je&nbsp;můj nepřítel, kdo mi&nbsp;nabízí lásku a&nbsp;kdo mi&nbsp;chce uškodit? Pověz, jestli mému neklidnému mladému srdci bude souzeno žít až&nbsp;do&nbsp;smrti osaměle a&nbsp;pomalu uhasnout, nebo najde sobě rovné a&nbsp;souhlasně, radostně se&nbsp;obě rozbuší… až&nbsp;do&nbsp;nového trápení? Uhodni mi, pod jakým modrým nebem, za&nbsp;kolika horami a&nbsp;lesy žije můj jasný sokol, a&nbsp;zda svou sokolici bystrým zrakem vyhlíží a&nbsp;chová k&nbsp;ní lásku? Zamiluje si&nbsp;ji&nbsp;na&nbsp;život a&nbsp;na smrt, nebo jeho láska uvadne, oklame ji&nbsp;nebo ne? A&nbsp;ještě něco, když už&nbsp;mi&nbsp;hádáš, pověz mi, jak dlouho ještě spolu budeme utrácet svá léta, sedět v&nbsp;tmavém koutě a&nbsp;číst v&nbsp;pekelných knihách, anebo kdy se&nbsp;s&nbsp;tebou po&nbsp;dobrém rozloučím, až&nbsp;k&nbsp;zemi se&nbsp;ti&nbsp;pokloním, poděkuju za&nbsp;to, žes mě&nbsp;živil, napájel a&nbsp;krmil a&nbsp;vyprávěl mi&nbsp;pohádky? Ale dej si&nbsp;pozor, řekni celou pravdu, nezalži mi, už&nbsp;je&nbsp;čas, drž se!“</span></p>
          <p class="chunk" data-nb-ref-number="108" data-nb-words="128" data-nb-chars="755"><span class="idea" data-nb-ref-number="107" id="idea107" data-nb-words="128" data-nb-chars="755">Její odhodlanost sílila, ale při posledních slovech jí&nbsp;selhal vzrušením hlas, jako by&nbsp;jakási vichřice unášela její srdce. Oči se&nbsp;jí&nbsp;zaleskly a&nbsp;horní ret se&nbsp;lehce rozechvěl. Bylo znát, že&nbsp;v&nbsp;každém jejím slově se&nbsp;tají výsměch, kroutí se&nbsp;jako had, ale v&nbsp;jejím smíchu zazníval pláč. Naklonila se&nbsp;k&nbsp;starci přes stůl a&nbsp;pronikavě, s&nbsp;dychtivou pozorností se&nbsp;vpíjela do&nbsp;jeho zkalených očí. Ordynov slyšel, jak se&nbsp;jí&nbsp;rozbušilo srdce, a&nbsp;když se&nbsp;na&nbsp;ni&nbsp;zahleděl, vykřikl jako u&nbsp;vytržení. Chtěl vstát. Ale starcův letmý pohled ho&nbsp;znovu přikoval na&nbsp;místo: skrývala se&nbsp;v&nbsp;něm podivná směsice pohrdání, posměchu, urážlivého neklidu a&nbsp;zároveň záludné, chytrácké zvědavosti. Ordynov sebou škubl a&nbsp;cítil, jak se&nbsp;v&nbsp;něm zvedá bezmezný hněv, kypí mu&nbsp;žluč a&nbsp;hněte ho&nbsp;pocit urážky.</span></p>
          <p class="chunk" data-nb-ref-number="109" data-nb-words="26" data-nb-chars="157"><span class="idea" data-nb-ref-number="108" id="idea108" data-nb-words="26" data-nb-chars="157">Stařec se&nbsp;díval na&nbsp;svou Kateřinu zamyšleně, s&nbsp;jakousi smutnou zvědavostí. Slova byla vyřčena a&nbsp;bodala. Ale nehnul ani brvou a&nbsp;jen se&nbsp;pousmál, když domluvila.</span></p>
          <p class="chunk" data-nb-ref-number="110" data-nb-words="40" data-nb-chars="236"><span class="idea" data-nb-ref-number="109" id="idea109" data-nb-words="40" data-nb-chars="236">„Chceš toho vědět moc najednou, ty&nbsp;moje opeřené pískle, moje ptáče, co&nbsp;si&nbsp;zamanulo létat! Nalej mi&nbsp;vrchovatý pohár. Nejdřív se&nbsp;napijem na&nbsp;rozloučenou a&nbsp;dobrou vůli, aby mě&nbsp;neuřklo něčí zlopověstné oko. Ďábel je&nbsp;silný a&nbsp;svádí ke&nbsp;hříchu.“</span></p>
          <p class="chunk" data-nb-ref-number="111" data-nb-words="44" data-nb-chars="274"><span class="idea" data-nb-ref-number="110" id="idea110" data-nb-words="44" data-nb-chars="274">Pozvedl pohár a&nbsp;napil se. Čím víc pil, tím byl bledší. Oči mu&nbsp;zrudly jako uhlíky. Bylo zřejmé, že&nbsp;jejich zimničný lesk a&nbsp;náhle zesinalý obličej jsou předzvěstí nového chorobného záchvatu. Víno bylo silné, takže po&nbsp;jednom vypitém poháru se&nbsp;Ordynovovi postupně zamlžoval zrak.</span></p>
          <p class="chunk" data-nb-ref-number="112" data-nb-words="57" data-nb-chars="333"><span class="idea" data-nb-ref-number="111" id="idea111" data-nb-words="57" data-nb-chars="333">Vzbouřená krev se&nbsp;projevila: zaplavila mu&nbsp;srdce a&nbsp;mátla rozum. Nalil si&nbsp;a&nbsp;trochu se&nbsp;napil&nbsp;– nevěděl, co&nbsp;dělá. Netušil, jak by&nbsp;se&nbsp;zbavil sílícího neklidu, a&nbsp;krev v&nbsp;žilách se&nbsp;mu&nbsp;rychleji rozproudila. Připadal si&nbsp;jako v&nbsp;horečnatém snu, a&nbsp;přestože napínal sluch i&nbsp;zrak, jen stěží sledoval, co&nbsp;se&nbsp;odehrávalo mezi jeho podivnými hostiteli.</span></p>
          <p class="chunk" data-nb-ref-number="113" data-nb-words="8" data-nb-chars="52"><span class="idea" data-nb-ref-number="112" id="idea112" data-nb-words="8" data-nb-chars="52">Stařec mrštil stříbrným pohárem o&nbsp;stůl, až&nbsp;zazvonil.</span></p>
          <p class="chunk" data-nb-ref-number="114" data-nb-words="34" data-nb-chars="202"><span class="idea" data-nb-ref-number="113" id="idea113" data-nb-words="34" data-nb-chars="202">„Nalej, Kateřino!“ zvolal. „Nalej mi&nbsp;ještě, ty&nbsp;nehodná dcero, nalévej až&nbsp;do&nbsp;úpadu! Pochovej staříka a&nbsp;skoncuj s&nbsp;ním! Nalij mi&nbsp;ještě, krasavice! Připijem si&nbsp;spolu! Copak že&nbsp;tak málo piješ?… Já&nbsp;to&nbsp;vidím…“</span></p>
          <p class="chunk" data-nb-ref-number="115" data-nb-words="48" data-nb-chars="317"><span class="idea" data-nb-ref-number="114" id="idea114" data-nb-words="48" data-nb-chars="317">Kateřina mu&nbsp;odpovídala, ale Ordynov nezachytil její slova. Nedomluvila, stařec ji&nbsp;popadl za&nbsp;ruku, jako by&nbsp;už&nbsp;nedokázal tajit, co&nbsp;ho&nbsp;tížilo. Byl smrtelně bledý, oči se&nbsp;mu&nbsp;střídavě kalily a&nbsp;divoce žhnuly, zbledlé rty se&nbsp;chvěly. Přeskakujícím zmateným hlasem, v&nbsp;němž chvílemi problesklo jasné zvláštní zanícení, spustil:</span></p>
          <p class="chunk" data-nb-ref-number="116" data-nb-words="328" data-nb-chars="1911"><span class="idea" data-nb-ref-number="115" id="idea115" data-nb-words="328" data-nb-chars="1911">„Dej sem ruku, krasavice, ukaž, pohádám ti, povím ti&nbsp;celou pravdu. Jsem doopravdy čaroděj&nbsp;– nespletla ses! Tvoje zlaté srdce ti&nbsp;správně napovědělo a&nbsp;já nehodlám před ním, prostým a&nbsp;hloupoučkým, nic tajit! Ale jedno jsi nepochopila: já, čaroděj, tě&nbsp;nebudu přivádět k&nbsp;rozumu! Rozum a&nbsp;dívčí srdce, to&nbsp;nejde dohromady. Dávat ti&nbsp;ponaučení, to&nbsp;je&nbsp;jako hrách na&nbsp;stěnu házet! Ty&nbsp;sama jsi chytrá jako zmije, když ti&nbsp;srdce pláče! Sama najdeš cestu, prosmýkneš se&nbsp;všude, kde číhá neštěstí, a&nbsp;prosadíš svou vůli, chytračko! Jednou vezmeš na&nbsp;pomoc rozum, a&nbsp;když to&nbsp;nepůjde, přibereš na&nbsp;pomoc krásu, obloudíš, černým okem rozum omámíš&nbsp;– krása láme skály a&nbsp;i to&nbsp;železné srdce se&nbsp;zlomí! Ptáš se, jestli tě&nbsp;čeká žal? Lidský žal tíží jako kámen, ale slabému srdci nenakládají těžká břemena! Neštěstí navštěvuje silné: potají pláčou krvavými slzami, ale nežádají dobré lidi o&nbsp;almužnu. Tvoje hoře je&nbsp;jako stopa v&nbsp;písku&nbsp;– déšť ji&nbsp;spláchne, slunce vysuší, bujný vítr zchladí, odvane! A&nbsp;ještě ti&nbsp;něco předpovím: Kdo si&nbsp;tě&nbsp;zamiluje, za&nbsp;tím půjdeš jako otrokyně, sama o&nbsp;své vůli se&nbsp;zřekneš svobody, dáš ji&nbsp;do&nbsp;zástavy a&nbsp;už si&nbsp;ji&nbsp;nevezmeš zpátky. Neumíš včas dát sbohem lásce, zaseješ zrno a&nbsp;tvůj zhoubce sklidí celý klas! Ty&nbsp;moje něžná holčičko, děťátko, zlatá hlavičko, upustila jsi do&nbsp;mého poháru svou slzu-perlu, ale to&nbsp;ti&nbsp;nestačilo, sto jiných jsi prolila, pěkné slůvko jsi ztratila a&nbsp;vlastním hořem ses vychloubala! Nermuť se&nbsp;pro tu&nbsp;slzu, kapku nebeské rosy! Ta&nbsp;tvoje perla se&nbsp;ti&nbsp;vrátí i&nbsp;s&nbsp;úrokem. Za&nbsp;dlouhé nešťastné noci, kdy tě&nbsp;bude sužovat žal i&nbsp;černé myšlenky, skane do&nbsp;tvého horoucího srdce jiná slza, krvavá a&nbsp;žhavá jako rozpálené olovo. Do&nbsp;krve ti&nbsp;rozleptá bílá ňadra a&nbsp;až do&nbsp;smutného pošmourného rána, jaké bývá za&nbsp;nepohody, se&nbsp;budeš převracet na&nbsp;svém lůžku, prolévat rudou krev a&nbsp;ani do&nbsp;příštího dne tu&nbsp;čerstvou ránu nevyhojíš! Nalej mi&nbsp;ještě, Kateřino, za&nbsp;tu&nbsp;moudrou radu, nalej, holubice moje! Dál bych už&nbsp;darmo mluvil…“</span></p>
          <p class="chunk" data-nb-ref-number="117" data-nb-words="32" data-nb-chars="182"><span class="idea" data-nb-ref-number="116" id="idea116" data-nb-words="32" data-nb-chars="182">Hlas mu&nbsp;zeslábl a&nbsp;roztřásl se: zdálo se, že&nbsp;propukne v&nbsp;pláč… Nalil si&nbsp;víno a&nbsp;lačně vyprázdnil další pohár; znovu pohár zazvonil o&nbsp;stůl. Jeho zakalený pohled opět vyšlehl jako plamen.</span></p>
          <p class="chunk" data-nb-ref-number="118" data-nb-words="84" data-nb-chars="449"><span class="idea" data-nb-ref-number="117" id="idea117" data-nb-words="84" data-nb-chars="449">„Žij tak, jak se&nbsp;ti&nbsp;líbí!“ vykřikl. „Co je&nbsp;tam, to&nbsp;je&nbsp;tam! Nalej mi&nbsp;ještě, podej mi&nbsp;plný pohár, aby moje bujná hlava klesla a&nbsp;duše odumřela! Ulož mě&nbsp;ke&nbsp;spánku, abych se&nbsp;nedočkal rána, ztratil paměť. Co&nbsp;je&nbsp;propito, to&nbsp;je&nbsp;prožito! Kupci nejde zboží na&nbsp;odbyt, a&nbsp;tak ho&nbsp;dává zdarma! A&nbsp;přitom by&nbsp;ho&nbsp;o&nbsp;své vůli neprodal pod cenu. Tekla by&nbsp;nepřátelská i&nbsp;nevinná krev a&nbsp;nádavkem by&nbsp;ten, kdo kupuje, přidal svou ztracenou duši! Nalej, Kateřino, nalej ještě!“</span></p>
          <p class="chunk" data-nb-ref-number="119" data-nb-words="93" data-nb-chars="548"><span class="idea" data-nb-ref-number="118" id="idea118" data-nb-words="93" data-nb-chars="548">Ale ruka svírající pohár strnula, znehybněla. Murin těžce, namáhavě dýchal a&nbsp;hlava mu&nbsp;klesla. Naposledy upřel na&nbsp;Ordynova matný pohled, ale i&nbsp;ten pohasl a&nbsp;olověná víčka se&nbsp;semkla. V&nbsp;jeho obličeji se&nbsp;rozlila smrtelná bledost… Ještě chvilku pohyboval a&nbsp;poškubával rty, jako by&nbsp;se&nbsp;pokoušel cosi říci, ale vtom mu&nbsp;z&nbsp;očí vyklouzla horká slza, uvízla na&nbsp;řasách a&nbsp;zvolna stékala po&nbsp;bledé tváři… Ordynov už&nbsp;to&nbsp;déle nesnesl. Vstal, vrávoravě vykročil směrem ke&nbsp;Kateřině a&nbsp;vzal ji&nbsp;za&nbsp;ruku. Ale ona se&nbsp;na&nbsp;něj ani nepodívala, jako by&nbsp;ho&nbsp;nevnímala, nepoznávala…</span></p>
          <p class="chunk" data-nb-ref-number="120" data-nb-words="68" data-nb-chars="409"><span class="idea" data-nb-ref-number="119" id="idea119" data-nb-words="68" data-nb-chars="409">Jako by&nbsp;i&nbsp;ona upadla do&nbsp;bezvědomí: zaměstnávala ji&nbsp;jediná utkvělá myšlenka. Přitiskla se&nbsp;k&nbsp;prsům spícího starce, objala ho&nbsp;svou bílou paží kolem krku a&nbsp;hleděla na&nbsp;něho ohnivým spalujícím pohledem jako přikovaná. Nepozorovala, že&nbsp;ji&nbsp;Ordynov vzal za&nbsp;ruku. Konečně se&nbsp;k&nbsp;němu otočila a&nbsp;zadívala se&nbsp;na&nbsp;něj dlouhým pronikavým pohledem. Nakonec jako by&nbsp;ho&nbsp;poznala a&nbsp;na jejích rtech se&nbsp;objevil bolestný, užaslý úsměv…</span></p>
          <p class="chunk" data-nb-ref-number="121" data-nb-words="22" data-nb-chars="115"><span class="idea" data-nb-ref-number="120" id="idea120" data-nb-words="22" data-nb-chars="115">„Odejdi,“ zašeptala, „jsi opilý a&nbsp;zlý! Ty&nbsp;nejsi můj host!“ Pak se&nbsp;zase otočila ke&nbsp;starci a&nbsp;přisála se&nbsp;k&nbsp;němu očima.</span></p>
          <p class="chunk" data-nb-ref-number="122" data-nb-words="30" data-nb-chars="206"><span class="idea" data-nb-ref-number="121" id="idea121" data-nb-words="30" data-nb-chars="206">Jako by&nbsp;střežila jeho dech a&nbsp;pohledem hýčkala jeho spánek. Bála se&nbsp;snad vydechnout&nbsp;– krotila bušící srdce, které překypovalo posedlou láskou. Ordynova se&nbsp;zmocnilo zoufalství, zuřivost a&nbsp;nevyčerpatelný hněv…</span></p>
          <p class="chunk" data-nb-ref-number="123" data-nb-words="10" data-nb-chars="64"><span class="idea" data-nb-ref-number="122" id="idea122" data-nb-words="10" data-nb-chars="64">„Kateřino! Kateřino!“ zvolal a&nbsp;sevřel její ruku jako v&nbsp;kleštích.</span></p>
          <p class="chunk" data-nb-ref-number="124" data-nb-words="47" data-nb-chars="288"><span class="idea" data-nb-ref-number="123" id="idea123" data-nb-words="47" data-nb-chars="288">V&nbsp;jejím obličeji se&nbsp;mihl bolestný stín. Pak zvedla hlavu a&nbsp;pohlédla na&nbsp;něho tak výsměšně, s&nbsp;takovým vyzývavým pohrdáním, že&nbsp;se&nbsp;stěží udržel na&nbsp;nohou. Ukázala na&nbsp;spícího starce a&nbsp;znovu zpražila Ordynova drásavým ledovým pohledem, jako by&nbsp;se&nbsp;v&nbsp;jejích očích usadil všecek nepřítelův výsměch.</span></p>
          <p class="chunk" data-nb-ref-number="125" data-nb-words="10" data-nb-chars="68"><span class="idea" data-nb-ref-number="124" id="idea124" data-nb-words="10" data-nb-chars="68">„Snad mě&nbsp;nezabije,“ procedil mezi zuby Ordynov v&nbsp;záchvatu zuřivosti.</span></p>
          <p class="chunk" data-nb-ref-number="126" data-nb-words="16" data-nb-chars="106"><span class="idea" data-nb-ref-number="125" id="idea125" data-nb-words="16" data-nb-chars="106">Jako by&nbsp;mu&nbsp;démon našeptal, že&nbsp;jí&nbsp;porozuměl… Srdce mu&nbsp;poskočilo radostí nad Kateřininou utkvělou myšlenkou…</span></p>
          <p class="chunk" data-nb-ref-number="127" data-nb-words="16" data-nb-chars="94"><span class="idea" data-nb-ref-number="126" id="idea126" data-nb-words="16" data-nb-chars="94">„Koupím si&nbsp;tě, krasavice, od&nbsp;tvého kupce, když potřebuješ mou duši! Aby mě&nbsp;nemusel sám zabít…“</span></p>
          <p class="chunk" data-nb-ref-number="128" data-nb-words="69" data-nb-chars="413"><span class="idea" data-nb-ref-number="127" id="idea127" data-nb-words="69" data-nb-chars="413">Strnulý úsměšek, který se&nbsp;trvale usídlil v&nbsp;její tváři, ho&nbsp;ochromoval a&nbsp;zraňoval. Skoro v&nbsp;bezvědomí se&nbsp;opřel rukou o&nbsp;stěnu a&nbsp;strhl z&nbsp;háku starcův drahý starodávný nůž. V&nbsp;jejím obličeji se&nbsp;snad kmitl údiv, ale současně v&nbsp;nich poprvé zableskla zlost a&nbsp;pohrdání. Udělalo se&nbsp;mu&nbsp;nevolno… Cítil, že&nbsp;kdosi ponouká, vybízí jeho tápající ruku k&nbsp;šílenému činu: vytáhl nůž… Kateřina ho&nbsp;nehybně, se&nbsp;zatajeným dechem sledovala.</span></p>
          <p class="chunk" data-nb-ref-number="129" data-nb-words="3" data-nb-chars="18"><span class="idea" data-nb-ref-number="128" id="idea128" data-nb-words="3" data-nb-chars="18">Pohlédl na&nbsp;starce…</span></p>
          <p class="chunk" data-nb-ref-number="130" data-nb-words="112" data-nb-chars="704"><span class="idea" data-nb-ref-number="129" id="idea129" data-nb-words="112" data-nb-chars="704">Najednou se&nbsp;mu&nbsp;zdálo, že&nbsp;starcovo pootevřené oko po&nbsp;něm výsměšně pokukuje… Jejich pohledy se&nbsp;setkaly a&nbsp;Ordynov neuhnul očima… To&nbsp;trvalo několik minut… náhle měl pocit, že&nbsp;se&nbsp;starcův obličej rozesmál a&nbsp;místností se&nbsp;rozlehl ďábelský, ubíjející, mrazivý smích. Hlavou se&nbsp;mu&nbsp;prosmýkla černá myšlenka: roztřásl se&nbsp;a&nbsp;nůž mu&nbsp;vypadl z&nbsp;ruky. Kateřina vykřikla, jako by&nbsp;se&nbsp;vzpamatovala z&nbsp;jakéhosi tíživého snu, zapomnění, jako by&nbsp;odehnala noční můru… Sinalý stařec se&nbsp;zvolna vztyčil na&nbsp;lůžku a&nbsp;zlostně odkopl nůž do&nbsp;kouta. Kateřina tu&nbsp;stála bledá, ztuhlá, nehybná, oči zavřené, s&nbsp;výrazem nesnesitelně tupé, křečovité bolesti; zastřela si&nbsp;rukama tvář a&nbsp;s&nbsp;drásavým výkřikem, téměř v&nbsp;mdlobách, sklesla starci k&nbsp;nohám…</span></p>
          <p class="chunk" data-nb-ref-number="131" data-nb-words="8" data-nb-chars="51"><span class="idea" data-nb-ref-number="130" id="idea130" data-nb-words="8" data-nb-chars="51">„Aljošo! Aljošo!“ vydralo se&nbsp;jí&nbsp;ze&nbsp;sevřeného hrdla.</span></p>
          <p class="chunk" data-nb-ref-number="132" data-nb-words="56" data-nb-chars="360"><span class="idea" data-nb-ref-number="131" id="idea131" data-nb-words="56" data-nb-chars="360">Murin ji&nbsp;objal mohutnými pažemi a&nbsp;téměř ji&nbsp;zdrtil v&nbsp;náručí. Když ukryla tvář na&nbsp;jeho prsou, rozesmál se&nbsp;každý rys jeho obličeje netajeným, nestoudným smíchem, až&nbsp;se&nbsp;v&nbsp;Ordynovovi úzkostně rozechvěla každá žilka. Klam, vypočítavost, kruté žárlivé tyranství a&nbsp;hrůza při pohledu na&nbsp;ubohé rozdrásané srdce&nbsp;– to&nbsp;všecko vyčetl z&nbsp;toho neskrývaného bezostyšného smíchu…</span></p>
          <p class="chunk" data-nb-ref-number="133" data-nb-words="1" data-nb-chars="1"><span class="idea" data-nb-ref-number="132" id="idea132" data-nb-words="1" data-nb-chars="1">3</span></p>
          <p class="chunk" data-nb-ref-number="134" data-nb-words="197" data-nb-chars="1262"><span class="idea" data-nb-ref-number="133" id="idea133" data-nb-words="197" data-nb-chars="1262">Když pobledlý, vyplašený Ordynov, který se&nbsp;ještě nevzpamatoval ze&nbsp;včerejšího otřesu, otevřel nazítří v&nbsp;osm hodin ráno dveře Jaroslava Iljiče, kam zašel, aniž sám věděl, proč, zděšeně ucouvl a&nbsp;zkoprněle zůstal stát na&nbsp;prahu: spatřil totiž v&nbsp;pokoji Murina. Stařec byl ještě bledší než on&nbsp;sám a&nbsp;zdálo se, že&nbsp;se&nbsp;sotva drží na&nbsp;nohou, natolik ho&nbsp;vyčerpávala nemoc. Nedbal na&nbsp;prosby Jaroslava Iljiče, rozradostněného takovou návštěvou, aby se&nbsp;posadil. Když Jaroslav Iljič zahlédl Ordynova, rovněž vykřikl, ale vzápětí radost vystřídaly rozpaky, které ho&nbsp;nečekaně přepadly v&nbsp;půli cesty od&nbsp;stolu k&nbsp;sousední židli. Bylo zřejmé, že&nbsp;neví, co&nbsp;si&nbsp;počít. Plně si&nbsp;uvědomoval, jak nepatřičně se&nbsp;chová, když v&nbsp;tak vypjatém okamžiku bafá ze&nbsp;své dýmky a&nbsp;nechává hosta stát, ale jeho rozpaky byly natolik silné, že&nbsp;dýmal z&nbsp;plných plic a&nbsp;dokonce s&nbsp;jistým zápalem. Ordynov nakonec vstoupil dovnitř a&nbsp;letmo zašilhal na&nbsp;Murina. V&nbsp;starcově tváři se&nbsp;znovu mihl včerejší škodolibý úsměšek, až&nbsp;se&nbsp;Ordynov rozhořčením roztřásl. Ale stařec vzápětí potlačil nepřátelský výraz a&nbsp;zatvářil se&nbsp;nepřístupně a&nbsp;uzavřeně. Hluboce se&nbsp;svému podnájemníkovi uklonil… Celá ta&nbsp;scéna konečně vyburcovala Ordynovovo vědomí. Pozorně se&nbsp;zadíval na&nbsp;hostitele, aby zjistil situaci. Jaroslav Iljič se&nbsp;zavrtěl, ošil:</span></p>
          <p class="chunk" data-nb-ref-number="135" data-nb-words="51" data-nb-chars="327"><span class="idea" data-nb-ref-number="134" id="idea134" data-nb-words="51" data-nb-chars="327">„Jen dál,“ pobídl ho&nbsp;konečně, „jen dál, drahý příteli… Ozařte můj skrovný příbytek svou přítomností a&nbsp;vtiskněte mu&nbsp;pečeť své výjimečnosti…“ Pokynul do&nbsp;rohu místnosti, začervenal se&nbsp;jako růže, ale zapletl se&nbsp;a&nbsp;ze vzteku, že&nbsp;ta&nbsp;nejvzletnější věta se&nbsp;přerušila a&nbsp;zapadla bez ohlasu, hřmotně přisunul židli přímo doprostřed pokoje.</span></p>
          <p class="chunk" data-nb-ref-number="136" data-nb-words="7" data-nb-chars="39"><span class="idea" data-nb-ref-number="135" id="idea135" data-nb-words="7" data-nb-chars="39">„Neruším? Chtěl jsem jen na&nbsp;pár minut…“</span></p>
          <p class="chunk" data-nb-ref-number="137" data-nb-words="28" data-nb-chars="164"><span class="idea" data-nb-ref-number="136" id="idea136" data-nb-words="28" data-nb-chars="164">„Co vás napadá? Vy&nbsp;mě&nbsp;nemůžete rušit! Prosím… ale… dovolte… šálek čaje… Hej, sluho! Jsem si&nbsp;jist, že&nbsp;ani vy&nbsp;neodmítnete ještě jeden šáleček…“ Obrátil se&nbsp;k&nbsp;Murinovi.</span></p>
          <p class="chunk" data-nb-ref-number="138" data-nb-words="3" data-nb-chars="22"><span class="idea" data-nb-ref-number="137" id="idea137" data-nb-words="3" data-nb-chars="22">Ten souhlasně přikývl.</span></p>
          <p class="chunk" data-nb-ref-number="139" data-nb-words="75" data-nb-chars="484"><span class="idea" data-nb-ref-number="138" id="idea138" data-nb-words="75" data-nb-chars="484">Hostitel přivolal sluhu a&nbsp;co nejpřísněji požádal o&nbsp;další tři šálky. Pak se&nbsp;posadil vedle Ordynova. Chvíli vrtěl hlavou jako gypsový kocour a&nbsp;nakláněl se&nbsp;střídavě k&nbsp;Murinovi a&nbsp;Ordynovovi. Ocitl se&nbsp;v&nbsp;nepříjemné situaci. Bylo vidět, že&nbsp;má&nbsp;na&nbsp;jazyku cosi choulostivého, přinejmenším pro jednu stranu, ale přes veškeré úsilí ze&nbsp;sebe nevymáčkl ani slovo… Také Ordynov zrozpačitěl. V&nbsp;jednom okamžiku oba spustili současně… Mlčenlivý Murin je&nbsp;zvědavě pozoroval, ústa otevřená a&nbsp;zuby vyceněné…</span></p>
          <p class="chunk" data-nb-ref-number="140" data-nb-words="16" data-nb-chars="109"><span class="idea" data-nb-ref-number="139" id="idea139" data-nb-words="16" data-nb-chars="109">„Přišel jsem vám oznámit,“ začal Ordynov, „že vzhledem k&nbsp;jisté nepříjemné události jsem nucen se&nbsp;odstěhovat…“</span></p>
          <p class="chunk" data-nb-ref-number="141" data-nb-words="25" data-nb-chars="160"><span class="idea" data-nb-ref-number="140" id="idea140" data-nb-words="25" data-nb-chars="160">„Považte, to&nbsp;je&nbsp;zvláštní!“ přerušil ho&nbsp;Jaroslav Iljič. „Přiznám se, byl jsem celý pryč, když mi&nbsp;tenhle úctyhodný stařec dnes ráno oznámil vaše rozhodnutí. Ale…“</span></p>
          <p class="chunk" data-nb-ref-number="142" data-nb-words="10" data-nb-chars="68"><span class="idea" data-nb-ref-number="141" id="idea141" data-nb-words="10" data-nb-chars="68">„Moje rozhodnutí?“ zeptal se&nbsp;překvapeně Ordynov a&nbsp;pohlédl na&nbsp;Murina.</span></p>
          <p class="chunk" data-nb-ref-number="143" data-nb-words="9" data-nb-chars="49"><span class="idea" data-nb-ref-number="142" id="idea142" data-nb-words="9" data-nb-chars="49">Stařec si&nbsp;pohladil plnovous a&nbsp;usmál se&nbsp;do&nbsp;rukávu.</span></p>
          <p class="chunk" data-nb-ref-number="144" data-nb-words="31" data-nb-chars="184"><span class="idea" data-nb-ref-number="143" id="idea143" data-nb-words="31" data-nb-chars="184">„Ano, prosím,“ pokračoval Jaroslav Iljič, „ostatně, mohu se&nbsp;mýlit. Ale troufám si&nbsp;tvrdit&nbsp;– a&nbsp;ručím svou ctí&nbsp;– že&nbsp;ve&nbsp;slovech toho úctyhodného starého muže nebyl ani stín nějaké urážky…“</span></p>
          <p class="chunk" data-nb-ref-number="145" data-nb-words="22" data-nb-chars="144"><span class="idea" data-nb-ref-number="144" id="idea144" data-nb-words="22" data-nb-chars="144">Jaroslav Iljič zrudl a&nbsp;jen stěží potlačil vzrušení. Murin, jako by&nbsp;dostatečně pobaven rozpaky svého hostitele i&nbsp;hosta, postoupil o&nbsp;krok dopředu.</span></p>
          <p class="chunk" data-nb-ref-number="146" data-nb-words="58" data-nb-chars="339"><span class="idea" data-nb-ref-number="145" id="idea145" data-nb-words="58" data-nb-chars="339">„Já jen, vaše blahorodí,“ začal a&nbsp;zdvořile se&nbsp;Ordynovovi uklonil, „si kvůli vám dovolil obtěžovat Jeho blahorodí… Sám víte, pane… že&nbsp;tento… já&nbsp;i&nbsp;hospodyně bychom ze&nbsp;srdce rádi… ale znáte to, jak žijeme! Modlíme se&nbsp;k&nbsp;Bohu všemohoucímu, aby nás zachoval při životě… Sám to&nbsp;vidíte, pane, jak si&nbsp;nemám naříkat?“ A&nbsp;Murin si&nbsp;otřel rukávem vousy.</span></p>
          <p class="chunk" data-nb-ref-number="147" data-nb-words="5" data-nb-chars="36"><span class="idea" data-nb-ref-number="146" id="idea146" data-nb-words="5" data-nb-chars="36">Ordynovovi se&nbsp;udělalo skoro nevolno.</span></p>
          <p class="chunk" data-nb-ref-number="148" data-nb-words="27" data-nb-chars="167"><span class="idea" data-nb-ref-number="147" id="idea147" data-nb-words="27" data-nb-chars="167">„Ano, ano, říkal jsem vám,“ vmísil se&nbsp;hostitel, „je nemocný, je&nbsp;to&nbsp;malheur… totiž chtěl jsem to&nbsp;vyjádřit francouzsky, ale odpusťte, já&nbsp;natolik francouzsky neumím, to&nbsp;–</span></p>
          <p class="chunk" data-nb-ref-number="149" data-nb-words="2" data-nb-chars="14"><span class="idea" data-nb-ref-number="148" id="idea148" data-nb-words="2" data-nb-chars="14">„Ano, prosím…“</span></p>
          <p class="chunk" data-nb-ref-number="150" data-nb-words="3" data-nb-chars="21"><span class="idea" data-nb-ref-number="149" id="idea149" data-nb-words="3" data-nb-chars="21">„Ano, prosím, totiž…“</span></p>
          <p class="chunk" data-nb-ref-number="151" data-nb-words="25" data-nb-chars="160"><span class="idea" data-nb-ref-number="150" id="idea150" data-nb-words="25" data-nb-chars="160">Ordynov a&nbsp;hostitel se&nbsp;jeden druhému uklonili, každý ze&nbsp;své židle a&nbsp;trochu našišato, a&nbsp;oba zakryli rozpaky omluvným smíchem. Věcný hostitel se&nbsp;hbitě vzpamatoval.</span></p>
          <p class="chunk" data-nb-ref-number="152" data-nb-words="18" data-nb-chars="113"><span class="idea" data-nb-ref-number="151" id="idea151" data-nb-words="18" data-nb-chars="113">„Mimochodem, podrobně jsem se&nbsp;vyptával tady toho poctivého člověka,“ začal, „a on&nbsp;mi&nbsp;tvrdil, že&nbsp;choroba té&nbsp;ženy…“</span></p>
          <p class="chunk" data-nb-ref-number="153" data-nb-words="12" data-nb-chars="88"><span class="idea" data-nb-ref-number="152" id="idea152" data-nb-words="12" data-nb-chars="88">Ohleduplný hostitel spěšně, tázavě pohlédl na&nbsp;Murina, nejspíš aby utajil určité rozpaky.</span></p>
          <p class="chunk" data-nb-ref-number="154" data-nb-words="2" data-nb-chars="17"><span class="idea" data-nb-ref-number="153" id="idea153" data-nb-words="2" data-nb-chars="17">„Ano, hospodyně…“</span></p>
          <p class="chunk" data-nb-ref-number="155" data-nb-words="4" data-nb-chars="30"><span class="idea" data-nb-ref-number="154" id="idea154" data-nb-words="4" data-nb-chars="30">Taktní hostitel dál nenaléhal.</span></p>
          <p class="chunk" data-nb-ref-number="156" data-nb-words="33" data-nb-chars="197"><span class="idea" data-nb-ref-number="155" id="idea155" data-nb-words="33" data-nb-chars="197">„Hospodyně, totiž vaší bývalé bytné, a&nbsp;já jsem doopravdy… no&nbsp;ano! Víte, je&nbsp;nemocná. On&nbsp;tvrdí, že&nbsp;vás obtěžuje… při práci, a&nbsp;i on&nbsp;sám… Mimochodem, zatajil jste mi&nbsp;jednu důležitou okolnost, příteli!“</span></p>
          <p class="chunk" data-nb-ref-number="157" data-nb-words="1" data-nb-chars="8"><span class="idea" data-nb-ref-number="156" id="idea156" data-nb-words="1" data-nb-chars="8">„Jakou?“</span></p>
          <p class="chunk" data-nb-ref-number="158" data-nb-words="41" data-nb-chars="260"><span class="idea" data-nb-ref-number="157" id="idea157" data-nb-words="41" data-nb-chars="260">„O&nbsp;té pušce, prosím…“ skoro zašeptal shovívavě hostitel a&nbsp;v&nbsp;jeho tenoru zazněla milióntina jemné výčitky… „Ale…“ dodal rychle, „všecko už&nbsp;vím, všecko mi&nbsp;řekl… Zachoval jste se&nbsp;šlechetně, že&nbsp;jste mu&nbsp;odpustil jeho bezděčné provinění… Přísahám, měl v&nbsp;očích slzy!“</span></p>
          <p class="chunk" data-nb-ref-number="159" data-nb-words="12" data-nb-chars="67"><span class="idea" data-nb-ref-number="158" id="idea158" data-nb-words="12" data-nb-chars="67">Znovu se&nbsp;začervenal, oči mu&nbsp;zasvítily a&nbsp;dojatě se&nbsp;zavrtěl na&nbsp;židli.</span></p>
          <p class="chunk" data-nb-ref-number="160" data-nb-words="45" data-nb-chars="264"><span class="idea" data-nb-ref-number="159" id="idea159" data-nb-words="45" data-nb-chars="264">„Já, totiž my, pane, Vaše blahorodí, totiž kupříkladu já&nbsp;i&nbsp;moje hospodyně se&nbsp;za&nbsp;vás modlíme,“ začal Murin a&nbsp;upřel pohled na&nbsp;Ordynova, mezitímco hostitel potlačil obvyklé vzrušení, „ale sám víte, pane, ona je&nbsp;nemocná hloupá osoba a&nbsp;já sám se&nbsp;sotva udržím na&nbsp;nohou…“</span></p>
          <p class="chunk" data-nb-ref-number="161" data-nb-words="15" data-nb-chars="104"><span class="idea" data-nb-ref-number="160" id="idea160" data-nb-words="15" data-nb-chars="104">„Ano, jsem ochoten,“ přerušil ho&nbsp;netrpělivě Ordynov, „nechme už&nbsp;toho, prosím. Jsem ochoten, třeba hned…“</span></p>
          <p class="chunk" data-nb-ref-number="162" data-nb-words="126" data-nb-chars="722"><span class="idea" data-nb-ref-number="161" id="idea161" data-nb-words="126" data-nb-chars="722">„Ne, totiž, abyste věděl, pane, byli jsme s&nbsp;Vaší milostí spokojeni…“ a&nbsp;stařec se&nbsp;hluboko uklonil. „O&nbsp;tom nemluvím, pane. Chtěl jsem jenom říct… Vždyť ona, pane, je&nbsp;skoro moje příbuzná, totiž vzdálená, z&nbsp;desátého kolena, jak se&nbsp;říká… Odpusťte mi, že&nbsp;mluvím prostě, pane, jsme nevzdělaní lidé… a&nbsp;ona už&nbsp;je&nbsp;odmalička taková! Nemá to&nbsp;v&nbsp;hlavě v&nbsp;pořádku, vyrostla v&nbsp;lese jako vesničanka mezi burlaky a&nbsp;hřebci. Pak jim shořel dům a&nbsp;její matka uhořela. Otec taky našel smrt v&nbsp;plamenech. Ona vám napovídá bůhvíco… Já&nbsp;se&nbsp;do&nbsp;toho nepletu, ale prohlíželi ji&nbsp;v&nbsp;Moskvě chi-ch… chi-lurgové… celá komis… Je&nbsp;pomatená, tak je&nbsp;to, pane! Má&nbsp;jenom mě, žije se&nbsp;mnou. Žijeme a&nbsp;prosíme Boha, doufáme v&nbsp;pomoc Nejvyššího… Já&nbsp;jí&nbsp;v&nbsp;ničem neodporuju…“</span></p>
          <p class="chunk" data-nb-ref-number="163" data-nb-words="11" data-nb-chars="71"><span class="idea" data-nb-ref-number="162" id="idea162" data-nb-words="11" data-nb-chars="71">Ordynov změnil výraz. Hostitel hleděl střídavě na&nbsp;jednoho a&nbsp;na druhého.</span></p>
          <p class="chunk" data-nb-ref-number="164" data-nb-words="71" data-nb-chars="426"><span class="idea" data-nb-ref-number="163" id="idea163" data-nb-words="71" data-nb-chars="426">„O&nbsp;tom nemluvím, pane… kdeže!“ opravil se&nbsp;Murin a&nbsp;důležitě pokýval hlavou. „Ona, kupříkladu, je&nbsp;jako divá, hotová vichřice, horká, nezkrotná hlava. Pořád by&nbsp;jen chtěla milého a&nbsp;odpusťte, touží po&nbsp;lásce a&nbsp;z&nbsp;toho se&nbsp;pomátla. Utěšuju ji&nbsp;pohádkama… Viděl jste sám, pane, odpusťte mi&nbsp;mou hloupou řeč,“ ukláněl se&nbsp;a&nbsp;utíral si&nbsp;rukávem plnovous, „jak se&nbsp;kupříkladu měla k&nbsp;vám a&nbsp;vy, kupříkladu, Vaše milosti, jste ráčil ztratit hlavu…“</span></p>
          <p class="chunk" data-nb-ref-number="165" data-nb-words="16" data-nb-chars="97"><span class="idea" data-nb-ref-number="164" id="idea164" data-nb-words="16" data-nb-chars="97">Hostitel vzplanul a&nbsp;vyčítavě se&nbsp;na&nbsp;Murina podíval. Ordynov měl co&nbsp;dělat, aby nevyskočil ze&nbsp;židle.</span></p>
          <p class="chunk" data-nb-ref-number="166" data-nb-words="197" data-nb-chars="1062"><span class="idea" data-nb-ref-number="165" id="idea165" data-nb-words="197" data-nb-chars="1062">„Ne… totiž, o&nbsp;tom nemluvím, pane… Jsem jen prostý mužik, a&nbsp;když jste si&nbsp;ráčil přát… Samosebou, jsme nevzdělaní lidé, jsme vám k&nbsp;službám, pane…“ a&nbsp;znovu se&nbsp;uklonil až&nbsp;k&nbsp;zemi, „a spolu se&nbsp;ženou budeme se&nbsp;za&nbsp;vás modlit… Co&nbsp;potřebujeme? Hlavně abysme měli co&nbsp;jíst a&nbsp;byli zdraví, jinak si&nbsp;na&nbsp;nic nestěžujeme… Ale co&nbsp;dělat, pane, mám snad strkat hlavu do&nbsp;oprátky? Sám víte, jak to&nbsp;na&nbsp;světě chodí. Politujte nás, pane, co&nbsp;bysme si&nbsp;počali s&nbsp;milovníkem? Odpusťte mi&nbsp;to&nbsp;prosté slovo… Já&nbsp;jsem jen mužik a&nbsp;vy jste pán… Vaše jasnost je&nbsp;mladá, má&nbsp;svou hrdost a&nbsp;horkou krev a&nbsp;ona, sám to&nbsp;znáte, je&nbsp;jako malé nerozumné dítě… Člověk se&nbsp;ani nenaděje a&nbsp;zhřeší. Je&nbsp;statná ženská, tváře jako slabikáře, nikoho neurazí a&nbsp;mě sužuje nemoc. No&nbsp;co, čert vám poplet hlavu! A&nbsp;já jí&nbsp;vypravuju pohádky, aby se&nbsp;uklidnila. Jak bysme se&nbsp;za&nbsp;vás se&nbsp;ženou modlili! A&nbsp;i kdyby byla vašemu srdci milá, blahorodí, je&nbsp;to&nbsp;prostá ženská, venkovanka, nemytá a&nbsp;nečesaná, hlupačka&nbsp;– ta&nbsp;se&nbsp;hodí ke&nbsp;mně, k&nbsp;mužikovi! A&nbsp;vy, pane, blahorodí, byste po&nbsp;takových neměl házet očkem! Jak bysme se&nbsp;za&nbsp;vás modlili! Oho!“</span></p>
          <p class="chunk" data-nb-ref-number="167" data-nb-words="17" data-nb-chars="93"><span class="idea" data-nb-ref-number="166" id="idea166" data-nb-words="17" data-nb-chars="93">Murin se&nbsp;znovu ukláněl až&nbsp;k&nbsp;zemi a&nbsp;utíral si&nbsp;rukávem plnovous. Hostitel nevěděl, co&nbsp;má&nbsp;dělat.</span></p>
          <p class="chunk" data-nb-ref-number="168" data-nb-words="45" data-nb-chars="291"><span class="idea" data-nb-ref-number="167" id="idea167" data-nb-words="45" data-nb-chars="291">„Ano, ano, tenhle dobrý muž,“ poznamenal nakonec rozpačitě, „mi vyprávěl, že&nbsp;mezi vámi došlo k&nbsp;nějakým neshodám. Neodvažuju se&nbsp;tomu věřit, příteli… Slyšel jsem, že&nbsp;jste pořád ještě nemocný,“ převedl spěšně hovor jinam, oči mu&nbsp;zaslzely dojetím a&nbsp;s&nbsp;nesmírnými rozpaky si&nbsp;prohlížel svého hosta.</span></p>
          <p class="chunk" data-nb-ref-number="169" data-nb-words="12" data-nb-chars="75"><span class="idea" data-nb-ref-number="168" id="idea168" data-nb-words="12" data-nb-chars="75">„Ano, prosím… Kolik jsem vám dlužen?“ obrátil se&nbsp;Ordynov kvapně k&nbsp;Murinovi.</span></p>
          <p class="chunk" data-nb-ref-number="170" data-nb-words="23" data-nb-chars="141"><span class="idea" data-nb-ref-number="169" id="idea169" data-nb-words="23" data-nb-chars="141">„Co to&nbsp;povídáte, panáčku? Nejsme penězoměnci v&nbsp;chrámu! Ne­urážejte nás, pane! Styďte se: čím jsme vás s&nbsp;manželkou urazili? Co&nbsp;vás to&nbsp;napadá!“</span></p>
          <p class="chunk" data-nb-ref-number="171" data-nb-words="37" data-nb-chars="238"><span class="idea" data-nb-ref-number="170" id="idea170" data-nb-words="37" data-nb-chars="238">„To je&nbsp;ale divné, můj milý: náš přítel si&nbsp;u&nbsp;vás pronajal pokoj. Nemyslíte, že&nbsp;byste ho&nbsp;urazili, kdybyste si&nbsp;odmítli vzít peníze?“ zasáhl hostitel, který pokládal za&nbsp;svou povinnost dokázat Murinovi neobvyklost a&nbsp;choulostivost jeho jednání.</span></p>
          <p class="chunk" data-nb-ref-number="172" data-nb-words="97" data-nb-chars="558"><span class="idea" data-nb-ref-number="171" id="idea171" data-nb-words="97" data-nb-chars="558">„Co vás napadá, pane! Co&nbsp;to&nbsp;říkáte, blahorodí? Urazili jsme vás snad něčím? Neprokazovali jsme vám čest? Snažili jsme se, jak jsme mohli. Nechte toho, drahý pane. Pánbůh vám odpusť! Jsme snad neznabozi? Mohl byste u&nbsp;nás bydlet, sdílet s&nbsp;námi naši prostou stravu, mohl byste si&nbsp;poshovět, nehnout ani prstem… a&nbsp;neřekli bysme ani slovo. Ale ďábel vám poplet hlavu. Já&nbsp;sám jsem nemocný člověk a&nbsp;moje hospodyně taky&nbsp;– co&nbsp;naděláte! Neměl by&nbsp;vám kdo posloužit, i&nbsp;kdybysme rádi posloužili, z&nbsp;celého srdce rádi! Budeme se&nbsp;za&nbsp;vás s&nbsp;hospodyní od&nbsp;rána do&nbsp;večera modlit!“</span></p>
          <p class="chunk" data-nb-ref-number="173" data-nb-words="19" data-nb-chars="117"><span class="idea" data-nb-ref-number="172" id="idea172" data-nb-words="19" data-nb-chars="117">Znovu se&nbsp;hluboce, až&nbsp;po&nbsp;pás uklonil. Z&nbsp;hostitelových dojatých očí vyklouzla slza. Hleděl na&nbsp;Ordynova jako u&nbsp;vytržení.</span></p>
          <p class="chunk" data-nb-ref-number="174" data-nb-words="10" data-nb-chars="90"><span class="idea" data-nb-ref-number="173" id="idea173" data-nb-words="10" data-nb-chars="90">„Řekněte, taková šlechetná vlastnost! Doslova posvátná pohostinnost ruského lidu, prosím!“</span></p>
          <p class="chunk" data-nb-ref-number="175" data-nb-words="19" data-nb-chars="98"><span class="idea" data-nb-ref-number="174" id="idea174" data-nb-words="19" data-nb-chars="98">Ordynov se&nbsp;na&nbsp;něj divoce podíval a&nbsp;skoro se&nbsp;zděsil&nbsp;– změřil hostitele pohledem od&nbsp;hlavy až&nbsp;k&nbsp;patě.</span></p>
          <p class="chunk" data-nb-ref-number="176" data-nb-words="99" data-nb-chars="577"><span class="idea" data-nb-ref-number="175" id="idea175" data-nb-words="99" data-nb-chars="577">„Ano, na&nbsp;mou věru, pane, pohostinnost ctíme, a&nbsp;jak, pane!“ přitakal Murin a&nbsp;zaclonil si&nbsp;rukávem plnovous. „Vážně, teď mě&nbsp;napadá: mohl byste být naším hostem, pane…“ pokračoval a&nbsp;přiblížil se&nbsp;k&nbsp;Ordynovovi, „a já&nbsp;bych slůvko neřekl… Den, dva, nic proti tomu. Ale čert vám poplet hlavu… Moje hospodyně je&nbsp;nemocná… Nebýt toho&nbsp;– kdybych žil kupříkladu sám&nbsp;– já&nbsp;bych vaši milost počastoval, jak já&nbsp;bych se&nbsp;staral! Komu bysme měli prokázat čest, když ne&nbsp;vám? Já&nbsp;bych vás vyléčil, věřte, znám prostředky… Namouvěru, mohl byste být naším hostem, pobýt u&nbsp;nás, dávám vám své slovo, pane!“</span></p>
          <p class="chunk" data-nb-ref-number="177" data-nb-words="10" data-nb-chars="74"><span class="idea" data-nb-ref-number="176" id="idea176" data-nb-words="10" data-nb-chars="74">„A&nbsp;opravdu&nbsp;– neexistuje nějaký lék?“ poznamenal hostitel, ale nedopověděl.</span></p>
          <p class="chunk" data-nb-ref-number="178" data-nb-words="112" data-nb-chars="661"><span class="idea" data-nb-ref-number="177" id="idea177" data-nb-words="112" data-nb-chars="661">Ordynov se&nbsp;zbytečně unáhlil, když před chvílí s&nbsp;divokým úžasem měřil hostitele pohledem. Byl to&nbsp;samozřejmě ten nejčestnější a&nbsp;nejšlechetnější člověk, ale nyní všecko pochopil a&nbsp;ocitl se&nbsp;ve&nbsp;svízelné situaci… Měl chuť puknout smíchy, jak se&nbsp;říká! Kdyby se&nbsp;ocitl mezi čtyřma očima s&nbsp;Ordynovem&nbsp;– takoví přátelé!&nbsp;– přirozeně by&nbsp;se&nbsp;neudržel a&nbsp;propadl by&nbsp;záchvatu veselí. V&nbsp;každém případě by&nbsp;to&nbsp;provedl zcela ušlechtile, pak by&nbsp;procítěně Ordynovovi stiskl ruku a&nbsp;upřímně by&nbsp;ho&nbsp;ubezpečil, že&nbsp;k&nbsp;němu chová dvojnásobnou úctu a&nbsp;že ho&nbsp;v&nbsp;každém případě… vzhledem k&nbsp;jeho mládí omlouvá. Ale teď při vší své taktnosti se&nbsp;dostal do&nbsp;trapné situace a&nbsp;nejradši by&nbsp;se&nbsp;někam schoval…</span></p>
          <p class="chunk" data-nb-ref-number="179" data-nb-words="50" data-nb-chars="296"><span class="idea" data-nb-ref-number="178" id="idea178" data-nb-words="50" data-nb-chars="296">„Prostředky, totiž léky!“ navázal Murin a&nbsp;jeho obličej po&nbsp;hostitelově nevhodném výkřiku ztuhl. „Pane, já, hloupý mužik bych řekl,“ a&nbsp;postoupil ještě o&nbsp;krok, „že jste pořád ležel v&nbsp;knihách a&nbsp;nabral jste příliš mnoho rozumu… A&nbsp;nakonec, jak říkáme my&nbsp;mužici, moc rozumu škodí a&nbsp;z&nbsp;rozumu je&nbsp;nerozum.“</span></p>
          <p class="chunk" data-nb-ref-number="180" data-nb-words="5" data-nb-chars="37"><span class="idea" data-nb-ref-number="179" id="idea179" data-nb-words="5" data-nb-chars="37">„Stačí!“ přerušil ho&nbsp;přísně hostitel.</span></p>
          <p class="chunk" data-nb-ref-number="181" data-nb-words="26" data-nb-chars="169"><span class="idea" data-nb-ref-number="180" id="idea180" data-nb-words="26" data-nb-chars="169">„Musím už&nbsp;jít!“ řekl Ordynov. „Díky, příteli, určitě k&nbsp;vám zase zajdu,“ odpověděl na&nbsp;dvojnásobné zdvořilůstky hostitele, který nebyl s&nbsp;to ho&nbsp;déle zdržet. „Buďte sbohem…“</span></p>
          <p class="chunk" data-nb-ref-number="182" data-nb-words="13" data-nb-chars="99"><span class="idea" data-nb-ref-number="181" id="idea181" data-nb-words="13" data-nb-chars="99">„Buďte spánembohem, vaše blahorodí, spánembohem, pane. Nezapomeňte na&nbsp;nás a&nbsp;přijďte nás navštívit!“</span></p>
          <p class="chunk" data-nb-ref-number="183" data-nb-words="9" data-nb-chars="55"><span class="idea" data-nb-ref-number="182" id="idea182" data-nb-words="9" data-nb-chars="55">Ordynov už&nbsp;ho&nbsp;neposlouchal a&nbsp;vyšel ven jako nepříčetný.</span></p>
          <p class="chunk" data-nb-ref-number="184" data-nb-words="115" data-nb-chars="667"><span class="idea" data-nb-ref-number="183" id="idea183" data-nb-words="115" data-nb-chars="667">Už&nbsp;se&nbsp;neovládl; připadal si&nbsp;jako ubitý a&nbsp;vědomí otupělo. Vskrytu cítil, že&nbsp;ho&nbsp;sužuje choroba, ale zahnízdilo se&nbsp;v&nbsp;něm jakési chladné zoufalství, cítil v&nbsp;prsou tlumenou bolest, která ho&nbsp;vysávala. Nejraději by&nbsp;na&nbsp;místě zemřel. Nohy se&nbsp;mu&nbsp;podlomily: dřepl si&nbsp;u&nbsp;ohrady a&nbsp;nevšímal si&nbsp;ani kolemjdoucích, ani davu, který se&nbsp;kolem něho shlukl, nevnímal otázky ani volání okolních zvědavců. Náhle zaslechl v&nbsp;množství hlasů ten Murinův. Zvedl hlavu a&nbsp;uviděl, že&nbsp;stařec skutečně stojí před ním: jeho bledý obličej byl vážný a&nbsp;zádumčivý. To&nbsp;byl docela jiný člověk než ten, co&nbsp;se&nbsp;mu&nbsp;tak drsně vysmíval u&nbsp;Jaroslava Iljiče. Ordynov se&nbsp;vztyčil. Murin ho&nbsp;vzal za&nbsp;ruku a&nbsp;vyvedl z&nbsp;davu…</span></p>
          <p class="chunk" data-nb-ref-number="185" data-nb-words="22" data-nb-chars="132"><span class="idea" data-nb-ref-number="184" id="idea184" data-nb-words="22" data-nb-chars="132">„Ještě si&nbsp;musíš odnést svoje poklady!“ řekl a&nbsp;zašilhal na&nbsp;Ordynova. „Netrap se, pane!“ vykřikl. „Jsi ještě mladý, co&nbsp;by&nbsp;ses trápil!“</span></p>
          <p class="chunk" data-nb-ref-number="186" data-nb-words="2" data-nb-chars="20"><span class="idea" data-nb-ref-number="185" id="idea185" data-nb-words="2" data-nb-chars="20">Ordynov neodpověděl.</span></p>
          <p class="chunk" data-nb-ref-number="187" data-nb-words="18" data-nb-chars="95"><span class="idea" data-nb-ref-number="186" id="idea186" data-nb-words="18" data-nb-chars="95">„Urazil ses? Je&nbsp;vidět, že&nbsp;tě&nbsp;to&nbsp;pořádně vzalo… Ale proč by&nbsp;ses urážel?… Každý si&nbsp;chrání svoje!“</span></p>
          <p class="chunk" data-nb-ref-number="188" data-nb-words="43" data-nb-chars="267"><span class="idea" data-nb-ref-number="187" id="idea187" data-nb-words="43" data-nb-chars="267">„Neznám vás,“ řekl Ordynov, „a nechci znát vaše tajemství. Ale co&nbsp;ona, ona?…“ vypravil ze&nbsp;sebe a&nbsp;vytryskly mu&nbsp;slzy. Vítr je&nbsp;postupně strhával z&nbsp;tváří… Utíral si&nbsp;je&nbsp;rukou. Jeho gesta, pohled, bezděčné pohyby rozechvělých promodralých rtů&nbsp;– to&nbsp;všecko věštilo šílenství.</span></p>
          <p class="chunk" data-nb-ref-number="189" data-nb-words="50" data-nb-chars="241"><span class="idea" data-nb-ref-number="188" id="idea188" data-nb-words="50" data-nb-chars="241">„Už jsem ti&nbsp;povídal,“ řekl Murin a&nbsp;svraštil obočí, „že je&nbsp;pomatená… Jak a&nbsp;proč se&nbsp;to&nbsp;stalo&nbsp;– to&nbsp;ti&nbsp;neřeknu. Proč bys to&nbsp;měl vědět? Ale já&nbsp;ji&nbsp;mám rád takovou, jaká je. Zamiloval jsem si&nbsp;ji&nbsp;víc než svůj život a&nbsp;nikomu ji&nbsp;nedám. Teď už&nbsp;chápeš…“</span></p>
          <p class="chunk" data-nb-ref-number="190" data-nb-words="5" data-nb-chars="35"><span class="idea" data-nb-ref-number="189" id="idea189" data-nb-words="5" data-nb-chars="35">V&nbsp;Ordynovových očích kmitl záblesk.</span></p>
          <p class="chunk" data-nb-ref-number="191" data-nb-words="18" data-nb-chars="98"><span class="idea" data-nb-ref-number="190" id="idea190" data-nb-words="18" data-nb-chars="98">„A&nbsp;proč… proč mám pocit, jako bych přišel o&nbsp;život? Proč mě&nbsp;bolí srdce? Proč jsem Kateřinu poznal?“</span></p>
          <p class="chunk" data-nb-ref-number="192" data-nb-words="281" data-nb-chars="1567"><span class="idea" data-nb-ref-number="191" id="idea191" data-nb-words="281" data-nb-chars="1567">„Proč?“ Murin se&nbsp;ušklíbl a&nbsp;zamyslel se. „Sám nevím,“ prohodil nakonec. „Ženské vrtochy nejsou jako mořská hlubina, prohlídneš je, ale ženská chytračí, nedá se, chce žít. Všeho se&nbsp;pro ni&nbsp;vzdej! Abys věděl, pane, chtěla s&nbsp;vámi odejít,“ pokračoval zamyšleně. „Pohrdla starým, užila si&nbsp;s&nbsp;ním všecko, co&nbsp;mohla! Zprvu jste se&nbsp;jí&nbsp;tuze zalíbil… Ať&nbsp;už&nbsp;jste to&nbsp;byl vy, nebo někdo jiný!… Já&nbsp;jí&nbsp;nic neodepřu: kdyby chtěla modré z&nbsp;nebe, snesu jí&nbsp;ho, i&nbsp;kdybych ho&nbsp;měl vykouzlit! Je&nbsp;marnivá. Zachtělo se&nbsp;jí&nbsp;volnosti, a&nbsp;sama neví, po&nbsp;čem vlastně její srdce blouzní. A&nbsp;nakonec poznala, že&nbsp;lepší je&nbsp;to&nbsp;postaru! Ach, pane! Jsi ještě moc mladý! Srdce máš horoucí jako děvče, co&nbsp;si&nbsp;utírá rukávem slzy, protože je&nbsp;milý opustil! Abys věděl, pane: slaboch nemá výdrž. Dej mu&nbsp;všecko a&nbsp;on přijde a&nbsp;všecko ti&nbsp;vrátí. Dej mu&nbsp;půl pozemského království, jen to&nbsp;zkus a&nbsp;víš, co&nbsp;bude? Schová se&nbsp;ti&nbsp;do&nbsp;boty, tak je&nbsp;najednou maličký. Dej mu&nbsp;volnost, ale sám se&nbsp;spoutá a&nbsp;vrátí ti&nbsp;ji. Hloupému srdci ani volnost neprospěje! S&nbsp;takovou náturou se&nbsp;nedá žít! Říkám ti&nbsp;to, protože jsi ještě zelenáč. Co&nbsp;pro mě&nbsp;znamenáš? Jednou jsi tady, pak zas jinde. Ty&nbsp;nebo někdo jiný, to&nbsp;je&nbsp;stejné. Od&nbsp;začátku jsem věděl, že&nbsp;to&nbsp;tak dopadne. Ale tomu se&nbsp;nedá bránit, nesmíš ani slůvkem odmlouvat, jestli si&nbsp;chceš uchránit svoje štěstí. Víš, pane,“ filozofoval dál Murin, „jedno ti&nbsp;povím: říká se, že&nbsp;se&nbsp;stává ledacos. Někdo ze&nbsp;vzteku popadne nůž, a&nbsp;když ho&nbsp;nemá, zaútočí na&nbsp;nepřítele holýma rukama umíněně jako beran a&nbsp;ještě mu&nbsp;prokousne chřtán. Ale když mu&nbsp;dají do&nbsp;ruky nůž a&nbsp;nepřítel mu&nbsp;sám nastaví hruď, nejspíš ucouvne!“</span></p>
          <p class="chunk" data-nb-ref-number="193" data-nb-words="19" data-nb-chars="112"><span class="idea" data-nb-ref-number="192" id="idea192" data-nb-words="19" data-nb-chars="112">Vešli do&nbsp;dvora. Tatar už&nbsp;zdálky zahlédl Murina, smekl před ním čepici a&nbsp;upřeně, lišácky, se&nbsp;zadíval na&nbsp;Ordynova.</span></p>
          <p class="chunk" data-nb-ref-number="194" data-nb-words="9" data-nb-chars="44"><span class="idea" data-nb-ref-number="193" id="idea193" data-nb-words="9" data-nb-chars="44">„Tak co, máti je&nbsp;doma?“ křikl na&nbsp;něho Murin.</span></p>
          <p class="chunk" data-nb-ref-number="195" data-nb-words="1" data-nb-chars="7"><span class="idea" data-nb-ref-number="194" id="idea194" data-nb-words="1" data-nb-chars="7">„Doma.“</span></p>
          <p class="chunk" data-nb-ref-number="196" data-nb-words="9" data-nb-chars="52"><span class="idea" data-nb-ref-number="195" id="idea195" data-nb-words="9" data-nb-chars="52">„Řekni, ať&nbsp;mu&nbsp;pomůže odnést ty&nbsp;jeho poklady! Hybaj!“</span></p>
          <p class="chunk" data-nb-ref-number="197" data-nb-words="24" data-nb-chars="164"><span class="idea" data-nb-ref-number="196" id="idea196" data-nb-words="24" data-nb-chars="164">Vystoupili po&nbsp;schodech nahoru. Babka, která sloužila u&nbsp;Murina, bručivě svazovala podnájemníkův majetek do&nbsp;velkého uzlu. Ukázalo se, že&nbsp;to&nbsp;je&nbsp;opravdu Tatarova matka.</span></p>
          <p class="chunk" data-nb-ref-number="198" data-nb-words="8" data-nb-chars="50"><span class="idea" data-nb-ref-number="197" id="idea197" data-nb-words="8" data-nb-chars="50">„Počkej… ještě ti&nbsp;něco přinesu… Něco tam zůstalo…“</span></p>
          <p class="chunk" data-nb-ref-number="199" data-nb-words="29" data-nb-chars="172"><span class="idea" data-nb-ref-number="198" id="idea198" data-nb-words="29" data-nb-chars="172">Murin vešel do&nbsp;svého bytu. Za&nbsp;okamžik se&nbsp;vrátil a&nbsp;podal Ordynovovi podušku, bohatě vyšívanou hedvábím a&nbsp;haraskou&nbsp;– tu, co&nbsp;mu&nbsp;podložila Kateřina pod hlavu, když byl nemocný.</span></p>
          <p class="chunk" data-nb-ref-number="200" data-nb-words="25" data-nb-chars="144"><span class="idea" data-nb-ref-number="199" id="idea199" data-nb-words="25" data-nb-chars="144">„Tohle ti&nbsp;posílá,“ řekl Murin. „A&nbsp;teď odejdi po&nbsp;dobrém a&nbsp;dej si&nbsp;pozor, netoulej se,“ dodal polohlasně, otcovským tónem, „nebo bude s&nbsp;tebou zle.“</span></p>
          <p class="chunk" data-nb-ref-number="201" data-nb-words="23" data-nb-chars="151"><span class="idea" data-nb-ref-number="200" id="idea200" data-nb-words="23" data-nb-chars="151">Bylo znát, že&nbsp;nechce podnájemníka urazit. Ale v&nbsp;jeho pohledu na&nbsp;rozloučenou znovu zablýskla nekonečná zloba. Téměř s&nbsp;odporem zavřel za&nbsp;Ordynovem dveře.</span></p>
          <p class="chunk" data-nb-ref-number="202" data-nb-words="81" data-nb-chars="507"><span class="idea" data-nb-ref-number="201" id="idea201" data-nb-words="81" data-nb-chars="507">Za&nbsp;dvě hodiny se&nbsp;Ordynov přestěhoval k&nbsp;Němci Spiesovi. Tinchen vyjekla, když ho&nbsp;uviděla. Hned se&nbsp;ho&nbsp;vyptávala na&nbsp;zdraví, a&nbsp;když zjistila, oč&nbsp;jde, neprodleně ho&nbsp;začala léčit. Starý Němec mu&nbsp;samolibě oznámil, že&nbsp;se&nbsp;zrovna chystal sejít dolů k&nbsp;domovním vratům a&nbsp;přibít tam novou vývěsku&nbsp;– dnes totiž přesně na&nbsp;pětník končila Ordynovova záloha po&nbsp;odečtení každodenního pronájmu. Stařec přitom neopomněl pochválit německou pečlivost a&nbsp;poctivost. Téhož dne se&nbsp;Ordynov znovu roznemohl a&nbsp;vstal teprve za&nbsp;tři měsíce.</span></p>
          <p class="chunk" data-nb-ref-number="203" data-nb-words="190" data-nb-chars="1265"><span class="idea" data-nb-ref-number="202" id="idea202" data-nb-words="190" data-nb-chars="1265">Pomalu se&nbsp;uzdravoval a&nbsp;začal chodit ven. Život u&nbsp;Němce plynul klidně, jednotvárně. Němec neměl žádné zvláštní záliby a&nbsp;hezká Tinchen dokázala být vším, čím si&nbsp;jen pomyslíte, aniž ztratila dívčí čest. Ale pro Ordynova jako by&nbsp;život navždycky zešedivěl. Byl zádumčivý, podrážděný, bolestně nervní a&nbsp;nepozorovaně upadal do&nbsp;ošklivé stařecké hypochondrie. Někdy po&nbsp;celé týdny neotevřel svoje knihy. Budoucnost byla pro něho uzavřená, peníze ubývaly a&nbsp;on se&nbsp;předčasně utápěl v&nbsp;nečinnosti, dokonce ani nepřemýšlel o&nbsp;budoucnosti. Občas si&nbsp;připomněl svůj dřívější zápal pro vědu, nadšení, vlastní vize, ale to&nbsp;všecko ho&nbsp;teď pouze drtilo, tlumilo jeho energii. Záměry se&nbsp;nerealizovaly. Tvůrčí schopnost vyschla. Připadalo mu, že&nbsp;všecky ty&nbsp;vize schválně vyrůstaly do&nbsp;gigantických rozměrů, aby se&nbsp;vysmály bezmocnosti svého tvůrce. Bezděčně se&nbsp;v&nbsp;těch smutných okamžicích přirovnával k&nbsp;vychloubačnému čarodějovu učni, který ukradl svému učiteli kouzelné zaklínadlo, rozkázal koštěti, aby nosilo vodu, a&nbsp;utopil se&nbsp;v&nbsp;ní, protože zapomněl, jak má&nbsp;nařídit „dost“. Třeba by&nbsp;uskutečnil jakousi svébytnou originální myšlenku. Nebo by&nbsp;se&nbsp;stal umělcem ve&nbsp;vědě. Přinejmenším tomu dříve věřil a&nbsp;upřímná víra je&nbsp;záruka budoucnosti. Teď se&nbsp;leckdy své slepé víře vysmíval a&nbsp;cítil, jak ustrnul.</span></p>
          <p class="chunk" data-nb-ref-number="204" data-nb-words="101" data-nb-chars="646"><span class="idea" data-nb-ref-number="203" id="idea203" data-nb-words="101" data-nb-chars="646">Před půlrokem vymyslel a&nbsp;hodil na&nbsp;papír ucelený nárys, do&nbsp;něhož (to víte, mládí!) ve&nbsp;chvílích, kdy ho&nbsp;opustil tvůrčí zápal, vkládal reálné naděje. Práce se&nbsp;vztahovala k&nbsp;dějinám církve a&nbsp;tehdy v&nbsp;ní vyložil svoje nejvroucnější, nejupřímnější přesvědčení. Nyní si&nbsp;svůj nárys přečetl, přepracoval, přemýšlel o&nbsp;něm, rozpitvával ho&nbsp;a&nbsp;nakonec svůj záměr zavrhl, aniž na&nbsp;troskách vybudoval novou stavbu. Začal mít sklon k&nbsp;mystice, věřil v&nbsp;předurčenost a&nbsp;tajemnost. Ubožák trpěl a&nbsp;prosil Boha o&nbsp;uzdravení. Němcova služebná, ruská pobožná babka, zapáleně líčila, jak se&nbsp;jejich tichý podnájemník modlí a&nbsp;celé hodiny leží jako v&nbsp;bezvědomí na&nbsp;chrámové dlažbě.</span></p>
          <p class="chunk" data-nb-ref-number="205" data-nb-words="133" data-nb-chars="816"><span class="idea" data-nb-ref-number="204" id="idea204" data-nb-words="133" data-nb-chars="816">Nikomu se&nbsp;ani slůvkem nezmínil o&nbsp;tom, co&nbsp;prožil. Ale občas, zejména za&nbsp;soumraku, v&nbsp;hodině, kdy mu&nbsp;hlahol zvonů připomněl okamžik, kdy se&nbsp;jeho srdce rozechvěle rozeznělo dosud nepoznaným citem, kdy vedle ní&nbsp;poklekl v&nbsp;kostele, zapomněl na&nbsp;celý svět a&nbsp;jen slyšel, jak jí&nbsp;buší plaché srdce, kdy radostnými zanícenými slzami uvítal novou naději, která se&nbsp;před ním vynořila v&nbsp;jeho samotářském životě&nbsp;– a&nbsp;tehdy se&nbsp;jeho navždy poraněná duše bouřila. Roztřásl se&nbsp;a&nbsp;milostná trýzeň v&nbsp;jeho nitru znovu vzplanula. Srdce se&nbsp;tklivě, vášnivě svíralo a&nbsp;zároveň se&nbsp;smutkem sílil jeho milostný cit. Často celé hodiny zapomínal na&nbsp;všecko, na&nbsp;svůj každodenní život, osamělý a&nbsp;zasmušilý sedával na&nbsp;jednom místě, zoufale pokyvoval hlavou, tiše plakal a&nbsp;šeptal si&nbsp;pro sebe: „Kateřino! Ty&nbsp;má&nbsp;nejdražší! Holubice moje! Sestřičko má&nbsp;osamělá!“</span></p>
          <p class="chunk" data-nb-ref-number="206" data-nb-words="150" data-nb-chars="956"><span class="idea" data-nb-ref-number="205" id="idea205" data-nb-words="150" data-nb-chars="956">Trápila ho&nbsp;stále víc a&nbsp;víc jakási hrozivá myšlenka. Pronásledovala ho&nbsp;stále častěji a&nbsp;každodenně se&nbsp;mu&nbsp;před očima měnila ve&nbsp;skutečnost. Zdálo se&nbsp;mu&nbsp;– a&nbsp;nakonec tomu uvěřil&nbsp;– že&nbsp;Kateřina měla jasný rozum, ale Murin měl pravdu, když mluvil o&nbsp;jejím slabém srdci. Připadalo mu, že&nbsp;ji&nbsp;spojovalo se&nbsp;starcem jakési tajemství, ale neuvědomovala si&nbsp;svůj zločin a&nbsp;jako bílá holubice uvízla v&nbsp;jeho moci. Co&nbsp;to&nbsp;bylo za&nbsp;lidi? Nevěděl, ale ustavičně se&nbsp;mu&nbsp;zdálo o&nbsp;hlubokém věčném tyranství nad ubohým bezbranným stvořením a&nbsp;srdce se&nbsp;mu&nbsp;chvělo a&nbsp;svíralo bezmocným hněvem. Měl dojem, že&nbsp;před vylekaným zrakem náhle procitlé duše úkladně stavěli na&nbsp;odiv její pád, úkladně týrali ubohé, slabé srdce, úmyslně překrucovali pravdu, aby podpořili slepotu, kdykoliv to&nbsp;bylo zapotřebí, mazaně lichotili sklonům nezkušeného, prudkého, zmateného srdce a&nbsp;postupně přistřihovali křídla svobodomyslné duši, která nakonec nebyla schopná se&nbsp;vzepřít, ani žít svobodným opravdovým životem…</span></p>
          <p class="chunk" data-nb-ref-number="207" data-nb-words="54" data-nb-chars="352"><span class="idea" data-nb-ref-number="206" id="idea206" data-nb-words="54" data-nb-chars="352">Pozvolna se&nbsp;stal z&nbsp;Ordynova ještě větší podivín než dřív, a&nbsp;po pravdě řečeno, bytní mu&nbsp;v&nbsp;tom ani trochu nebránili. Často se&nbsp;rád toulával dlouho bezcílně ulicemi. Volil především podvečerní hodinu a&nbsp;odlehlá tichá místa, kam zřídkakdy lidé zabloudili. Jednoho jarního deštivého večera, kdy člověku hrozí nastuzení, potkal v&nbsp;jedné uličce Jaroslava Iljiče.</span></p>
          <p class="chunk" data-nb-ref-number="208" data-nb-words="242" data-nb-chars="1589"><span class="idea" data-nb-ref-number="207" id="idea207" data-nb-words="242" data-nb-chars="1589">Ten znatelně zhubl, jeho sympatický pohled pohasl a&nbsp;vypadal jako člověk zklamaný světem. Spěchal vyřídit jakousi neodkladnou záležitost, byl celý promoklý a&nbsp;zablácený a&nbsp;dešťová krůpěj jakýmsi skoro fantastickým způsobem po&nbsp;celý večer trůnila na&nbsp;jeho uměřeném, teď zmodralém nose. Navíc si&nbsp;pěstoval kníry. Právě ty&nbsp;Ordynova překvapily a&nbsp;také přítelův pohled: jako by&nbsp;se&nbsp;vyhýbal setkání se&nbsp;starým známým… Bylo to&nbsp;zvláštní: dotklo se&nbsp;ho&nbsp;to&nbsp;a&nbsp;rozbolelo ho&nbsp;srdce, které prozatím nepotřebovalo ničí soucit. Byl mu&nbsp;příjemnější dřívější prostý dobrosrdečný naivní a&nbsp;konečně, přiznejme si&nbsp;to&nbsp;– přihlouplý přítel, který si&nbsp;nečinil nároky na&nbsp;to, že&nbsp;zmoudří a&nbsp;zklame se. Je&nbsp;nepříjemné, ano, rozhodně nepříjemné, když hlupák, kterého jsme si&nbsp;oblíbili možná právě pro jeho hloupost, najednou zmoudří. Ostatně nedůvěra, s&nbsp;jakou hleděl na&nbsp;Ordynova, se&nbsp;vzápětí rozptýlila. Přes všecko svoje zklamání neopustil své dřívější zvyky, které, jak známo, provázejí člověka až&nbsp;do&nbsp;hrobu, a&nbsp;s&nbsp;rozkoší se&nbsp;dobýval do&nbsp;Ordynovova přátelského srdce. Nejprve poznamenal, že&nbsp;má&nbsp;spoustu práce, pak že&nbsp;se&nbsp;dávno neviděli, ale pojednou odvedl řeč jinam. Naříkal si, jak jsou lidé prolhaní, jak jsou pozemské statky nestálé, že&nbsp;všecko je&nbsp;marnost nad marnost, mimochodem dokonce víc než lhostejně se&nbsp;neopomněl zmínit o&nbsp;Puškinovi, s&nbsp;jistým cynismem o&nbsp;dobrých známých a&nbsp;závěrem dokonce naznačil, že&nbsp;takzvaní přátelé jsou lháři a&nbsp;intrikáni a&nbsp;že upřímné přátelství nikdy neexistovalo. Zkrátka a&nbsp;dobře, Jaroslav Iljič zmoudřel. Ordynov mu&nbsp;neodporoval, ale bylo mu&nbsp;nevýslovně, bolestně smutno, jako by&nbsp;pohřbil svého nejlepšího přítele…</span></p>
          <p class="chunk" data-nb-ref-number="209" data-nb-words="28" data-nb-chars="187"><span class="idea" data-nb-ref-number="208" id="idea208" data-nb-words="28" data-nb-chars="187">„Ach, představte si… Málem bych zapomněl,“ pronesl náhle Jaroslav Iljič, jako by&nbsp;si&nbsp;vybavil něco obzvlášť zajímavého, „taková novinka! Důvěrně vám ji&nbsp;prozradím. Pamatujete se&nbsp;na&nbsp;náš dům?“</span></p>
          <p class="chunk" data-nb-ref-number="210" data-nb-words="5" data-nb-chars="29"><span class="idea" data-nb-ref-number="209" id="idea209" data-nb-words="5" data-nb-chars="29">Ordynov sebou škubl a&nbsp;zbledl.</span></p>
          <p class="chunk" data-nb-ref-number="211" data-nb-words="39" data-nb-chars="305"><span class="idea" data-nb-ref-number="210" id="idea210" data-nb-words="39" data-nb-chars="305">„Považte, nedávno tam odhalili celou zlodějskou bandu, totiž tlupu, doupě, prosím: pašeráci, všelijací šejdíři a&nbsp;kdovíco ještě! Některé pochytali, jiné doposud honí: byly vydány nejpřísnější rozkazy. A&nbsp;představte si&nbsp;– vzpomínáte na&nbsp;domácího, takového pobožného úctyhodného staříka, napohled ušlechtilého…“</span></p>
          <p class="chunk" data-nb-ref-number="212" data-nb-words="1" data-nb-chars="8"><span class="idea" data-nb-ref-number="211" id="idea211" data-nb-words="1" data-nb-chars="8">„Ovšem…“</span></p>
          <p class="chunk" data-nb-ref-number="213" data-nb-words="15" data-nb-chars="90"><span class="idea" data-nb-ref-number="212" id="idea212" data-nb-words="15" data-nb-chars="90">„Podle toho suďte o&nbsp;celém lidstvu! To&nbsp;byl jejich vůdce, hlava! Není to, prosím, absurdní?“</span></p>
          <p class="chunk" data-nb-ref-number="214" data-nb-words="19" data-nb-chars="112"><span class="idea" data-nb-ref-number="213" id="idea213" data-nb-words="19" data-nb-chars="112">Jaroslav Iljič mluvil procítěně a&nbsp;při jednom odsoudil celé lidstvo; jinak to&nbsp;ani neuměl&nbsp;– už&nbsp;měl takovou povahu.</span></p>
          <p class="chunk" data-nb-ref-number="215" data-nb-words="6" data-nb-chars="35"><span class="idea" data-nb-ref-number="214" id="idea214" data-nb-words="6" data-nb-chars="35">„A&nbsp;co ti… Murin?“ zašeptal Ordynov.</span></p>
          <p class="chunk" data-nb-ref-number="216" data-nb-words="16" data-nb-chars="96"><span class="idea" data-nb-ref-number="215" id="idea215" data-nb-words="16" data-nb-chars="96">„Ach, Murin! Copak ten, to&nbsp;je&nbsp;úctyhodný a&nbsp;šlechetný stařec. Ale dovolte… Vy&nbsp;vrháte nové světlo…“</span></p>
          <p class="chunk" data-nb-ref-number="217" data-nb-words="8" data-nb-chars="36"><span class="idea" data-nb-ref-number="216" id="idea216" data-nb-words="8" data-nb-chars="36">„A&nbsp;co on? Byl taky členem té&nbsp;bandy?“</span></p>
          <p class="chunk" data-nb-ref-number="218" data-nb-words="11" data-nb-chars="59"><span class="idea" data-nb-ref-number="217" id="idea217" data-nb-words="11" data-nb-chars="59">Srdce se&nbsp;mu&nbsp;prudce rozbušilo a&nbsp;hrozilo, že&nbsp;vyskočí z&nbsp;prsou.</span></p>
          <p class="chunk" data-nb-ref-number="219" data-nb-words="45" data-nb-chars="273"><span class="idea" data-nb-ref-number="218" id="idea218" data-nb-words="45" data-nb-chars="273">„Ostatně, když říkáte…“ dodal Jaroslav Iljič a&nbsp;zabodl do&nbsp;Ordynova olověný pohled&nbsp;– to&nbsp;znamenalo, že&nbsp;uvažoval. „Ne, Murin nemohl být jeden z&nbsp;nich. Přesně tři neděle předtím odjel se&nbsp;ženou do&nbsp;svého rodného kraje… Dozvěděl jsem se&nbsp;to&nbsp;od&nbsp;domovníka… toho Tatara, vzpomínáte si?“</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Title</a></li>
            <li><a href="./colophon.html#chunk1" rel="next">Next chapter →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-9bNOD5siUQiYHwpdQ9XLrl5iL0XtJ43xL2ypCxvENpQ="></script>
  </body>
</html>