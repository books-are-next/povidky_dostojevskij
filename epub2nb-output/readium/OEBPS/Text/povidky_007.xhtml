<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>povidky-4</title>
		<link href="../Styles/povidky_idstyles.css" rel="stylesheet" type="text/css"/>
	</head>
	<body id="povidky" xml:lang="cs-CZ">
		<div>
			<p id="toc_marker-1-2" class="MLP-uroven2-kapitola">Č<a id="x.8335"></a>ÁST DRUHÁ</p>
			<p id="toc_marker-1-2-1" class="MLP-uroven3-nadpis para-style-override-2">1</p>
			<p class="MLP-text-bez1radku"><a id="x.8338"></a>„Co je ti? Pověz!“ domlouval jí, když se zcela vzpamatoval, a&#160;dosud ji svíral pevně, horoucně v&#160;náručí. „Co je ti, lásko moje?“</p>
			<p class="MLP-text">Tiše plakala, hlavu sklopenou, a&#160;schovávala planoucí obličej na jeho prsou. Ještě dlouho nebyla schopná vypravit ze sebe ani slovo a&#160;chvěla se, jako by se něčeho vyděsila.</p>
			<p class="MLP-text">„Nevím,“ zašeptala konečně sotva slyšitelně, těžce oddechovala a&#160;skoro jí nebylo rozumět. „Ani nevím, jak mě napadlo, abych k&#160;tobě zašla…“ Ještě pevněji se k&#160;němu přitiskla a&#160;v&#160;náhlém citovém výlevu mu líbala ruce, hruď i&#160;rameno a&#160;nakonec si zastřela rukama tvář, poklekla a&#160;skryla hlavu na jeho kolenou. Když ji s&#160;nevýslovným steskem netrpělivě zvedl a&#160;posadil vedle sebe, rozplamenila se její tvář studem, její oči plakaly a&#160;žadonily o&#160;smilování a&#160;křečovitý úsměv, který se jí prodral na rty, stěží potlačil prudký, nezkrotný, nový cit. Jako by se čehosi lekala, nedůvěřivě ho odstrkovala, odvracela se od něj a&#160;odpovídala na jeho kvapné otázky bojácně a&#160;šeptem, hlavu skloněnou.</p>
			<p class="MLP-text">„Možná jsi měla zlý sen,“ utěšoval ji, „nebo nějaké děsivé vidění… Nebo on tě vystrašil… Blouzní a&#160;je v&#160;bezvědomí… Třeba říkal něco, co jsi neměla slyšet…?“</p>
			<p class="MLP-text">„Ne, já nespala,“ odpověděla a&#160;všemožně se pokoušela ovládnout svoje vzrušení. „Nemohla jsem usnout. On pořád mlčel a&#160;jenom jednou mě zavolal. Několikrát jsem k&#160;němu šla a&#160;povídám: ‚Bojím se‘, ale on se neprobudil a&#160;neslyšel mě. Je těžce nemocný. Bůh mu pomoz! Přepadl mě takový hořký smutek. Usilovně jsem se modlila a&#160;najednou mě to chytlo…“</p>
			<p class="MLP-text">„Přestaň, Kateřino, živote můj. Prostě ses včera vylekala…“</p>
			<p class="MLP-text">„Ne, včera ne.“</p>
			<p class="MLP-text">„Stává se ti to někdy?“</p>
			<p class="MLP-text">„Ano.“ Znovu se roztřásla a&#160;polekaně se k&#160;němu přitulila jako dítě. „Víš,“ řekla, když přestala vzlykat, „jdu k&#160;tobě, protože mi bylo samotné těžko,“ opakovala a&#160;vděčně mu tiskla ruce.</p>
			<p class="MLP-text">„Stačí, už neplač nad cizím neštěstím. Schovej si slzy pro sebe, až ti bude těžko a&#160;nebudeš mít nikoho, kdo by tě utěšil…“</p>
			<p class="MLP-text">„Poslyš, měl jsi nějakou milou?“</p>
			<p class="MLP-text">„Ne… před tebou jsem žádnou neměl…“</p>
			<p class="MLP-text">„Ty mě pokládáš za svou milou?“ užasle na něho pohlédla a&#160;snad něco chtěla říci, ale odmlčela se a&#160;sklopila zrak. Obličej jí vzplál ruměncem, za neoschlými slzami na řasách se oči zatřpytily jasněji a&#160;bylo znát, že jí na rtech uvízla jakási otázka. Asi dvakrát se na něho trochu nesměle, trochu čtverácky zadívala a&#160;pak zase sklopila oči.</p>
			<p class="MLP-text">„Ne, nebudu tvoje první láska,“ řekla, „ne, ne,“ opakovala, zamyšleně pokývala hlavou a&#160;na rty se jí vloudil úsměv. „Ne,“ rozesmála se nakonec, „tvoje sestra nikdy nemůže být tvoje milá.“</p>
			<p class="MLP-text">Zahleděla se na něho a&#160;její tvář vyzařovala takový smutek, všecky její rysy prostupoval bezvýchodný stesk a&#160;nečekaně v&#160;ní propuklo niterné zoufalství, až Ordynova ovládl nepochopitelný bolestný soucit k&#160;neznámému hoři; upíral oči na Kateřinu a&#160;nevýslovně trpěl.</p>
			<p class="MLP-text">„Poslyš, něco ti povím,“ pokračovala a&#160;pokoušela se potlačit pláč, tiskla jeho ruce ve svých a&#160;její hlas zraňoval, „dobře mě poslouchej, radosti moje: Zkroť svoje srdce a&#160;neměj mě rád tak jako doposud. Uleví se ti, bude ti veseleji, uchráníš se před úhlavním nepřítelem a&#160;získáš milovanou sestru. Budu k&#160;tobě chodit, kdy budeš chtít, budu tě opatrovat a&#160;nebudu se hanbit, že jsem tě potkala. Ošetřovala jsem tě dva dny, co jsi byl nemocný. Přijmi mě za svou sestru. Ne nadarmo jsme se sblížili, ne nadarmo jsem se slzami prosila za tebe Bohorodičku. Druhou takovou sestru nikdy nezískáš, kdybys prošel celý svět, celičkou zem křížem krážem, druhou takovou milovanou bytost nenajdeš, i&#160;když si to tvoje srdce žádá. Vroucně si tě zamiluju, všecko budu mít ráda jako teď a&#160;tebe budu milovat za to, že máš průzračně čistou duši, i&#160;za to, že jsem na první pohled poznala, jak žádoucí host jsi v&#160;našem domě a&#160;že jsi u&#160;nás ne zbůhdarma žádal o&#160;přístřeší. Budu tě mít ráda i&#160;za to, že když se díváš, tvoje oči jsou laskavé a&#160;hovoří o&#160;tvém srdci, a&#160;když něco povědí, hned vím, co v&#160;něm skrýváš. Ráda bych obětovala život za tvou lásku, volnost za to, že je sladké otročit milovanému srdci… Ale můj život nepatří mně, nejsem volná. Měj mě rád jako sestru a&#160;buď mi bratrem, přijmi mě do svého srdce, až mě zase přepadne stesk a&#160;zlá slabost… Jenom nedopusť, abych se musela stydět k&#160;tobě chodit a&#160;prosedět s&#160;tebou celou dlouhou noc jako teď. Slyšíš mě? Vezmeš si to k&#160;srdci? Porozuměl jsi tomu, co jsem ti říkala?“ Chtěla ještě něco dodat, pohlédla na něho, položila mu ruku na rameno, ale vtom se k&#160;němu vysíleně přivinula. Hlas se jí zlomil, křečovitě, vášnivě se rozplakala, ňadra se jí dmula a&#160;obličej jí vzplanul jako večerní červánky.</p>
			<p class="MLP-text">„Živote můj,“ zašeptal, zrak se mu kalil a&#160;dech tajil. „Radosti moje,“ opakoval a&#160;nepoznával vlastní slova, nepamatoval si, co říká, nechápal sám sebe a&#160;chvěl se obavou, aby jedním vzdechem neporušil kouzlo, nezničil vše, co se s&#160;ním dělo a&#160;co spíš považoval za výplod fantazie než za skutečnost; všecko viděl jako v&#160;mlhách. „Nevím, nechápu tě, nevzpomínám si, cos říkala, rozum se mi kalí a&#160;srdce bolí, ty moje královno…“</p>
			<p class="MLP-text">Hlas mu selhal vzrušením. Přitiskla se k&#160;němu ještě horoucněji, pevněji. Vstal a&#160;už se neovládl&#160;– rozháraný, vyčerpaný opojením sklesl na kolena. Z&#160;prsou se mu vydral křečovitý bolestný vzlyk a&#160;hlas, který vycházel přímo z&#160;jeho nitra, se rozechvěl jako struna nepoznaným nadšením a&#160;blažeností.</p>
			<p class="MLP-text">„Kdo vlastně jsi, moje milá? Kde ses tu vzala, růžičko moje?“ vyptával se a&#160;stěží potlačoval pláč. „Z&#160;kterého nebe jsi zaletěla na mou zem? Je to jako sen&#160;– nemůžu tomu uvěřit. Nevyčítej mi nic… nech mě mluvit, chci ti všechno vypovědět. Už dlouho se k&#160;tomu chystám… Kdo jsi, radosti moje? Jak jsi našla cestu k&#160;mému srdci? Vypravuj, jak dlouho už jsi moje sestra? Pověz mi o&#160;sobě všecko, kdes byla? Pověz, jak se jmenuje město, kde jsi žila, co sis tam nejdřív ze všeho oblíbila, co tě těšilo a&#160;po čem se ti stýskalo?… Byl tam teplý vzduch a&#160;jasná obloha? Ke komu jsi přilnula, kdo tě přede mnou miloval, komu prvnímu jsi věnovala své sympatie? Mělas vlastní matku? Hýčkala tě jako dítě, nebo jsi byla osamělá jako já, když jsi vykročila do života? Pověz, bylas vždycky taková jako teď? O&#160;čem jsi snívala, jakou budoucnost sis představovala a&#160;co se ti vyplnilo&#160;– všecko mi řekni… Po kom zatoužilo tvoje dívčí srdce a&#160;komu jsi ho darovala? Pověz, co já ti mám dát za tebe? Pověz mi to, moje milá, můj světe, sestřičko moje, pověz, čím si mám získat tvoje srdce?“</p>
			<p class="MLP-text">Hlas mu selhal a&#160;on sklopil hlavu. Když znovu vzhlédl, zmocnila se ho ledová hrůza, až mu vlasy vstávaly na hlavě.</p>
			<p class="MLP-text">Kateřina seděla bledá jako stěna, strnule hleděla do prázdna, rty měla zmodralé jako nebožka a&#160;oči zkalené tichým utrpením. Pomalu vstala, vykročila a&#160;po dvou krocích s&#160;pronikavým pláčem sklesla před ikonou… Z&#160;prsou se jí drala přerývaná nesouvislá slova. Pak omdlela. Do krajnosti vyděšený Ordynov ji zvedl a&#160;položil na svoje lůžko. Celý bez sebe se k&#160;ní sklonil. Za okamžik otevřela oči, zvedla se na lůžku, rozhlédla se kolem a&#160;chytila ho za ruku. Přitáhla ho k&#160;sobě, pokoušela se cosi šeptat stále ještě bledými rty, ale hlas ji neposlouchal. Nakonec se jí vyhrnuly proudem slzy a&#160;spalovaly jeho zvlhlou ruku.</p>
			<p class="MLP-text">„Je mi těžko, nastává moje poslední hodinka!“ zašeptala nakonec zoufale, úzkostně. Ještě se pokoušela něco říci, ale zdřevěnělý jazyk jí nedovolil pronést jediné slovo. Zoufale hleděla na Ordynova, který nechápal, co se děje. Sklonil se k&#160;ní a&#160;pozorně naslouchal. Konečně zaslechl, jak zřetelně šeptá:</p>
			<p class="MLP-text">„Jsem zkažená, zkazili mě, zničili!“</p>
			<p class="MLP-text">Zvedl hlavu a&#160;pohlédl na ni s&#160;divokým úžasem. Hlavou se mu mihla ošklivá myšlenka. Povšimla si jeho křečovitého, bolestného výrazu.</p>
			<p class="MLP-text">„Ano,“ pokračovala, „zkazil mě jeden zlý člověk&#160;– on, můj zhoubce! Zaprodala jsem mu duši… Proč jsi mi připomněl matku? Proč jsi mě chtěl trápit? Bůh tě bude soudit!“</p>
			<p class="MLP-text">Vzápětí se rozplakala. Srdce se mu sevřelo smrtelnou úzkostí.</p>
			<p class="MLP-text">„On říká,“ špitala tajemným, tlumeným hlasem, „že až umře, přijde si pro mou hříšnou duši… Jsem jeho, zaprodala jsem mu svou duši… Týral mě, četl mi z&#160;knih… Tumáš, podívej se, to je jeho kniha! Tvrdí, že jsem spáchala smrtelný hřích… Jen se podívej…“ a&#160;ukazovala mu knihu: ani nezpozoroval, jak se tu vzala. Mechanicky ji vzal do ruky – byla psaná ručně jako starodávné knihy rozkolníků, které měl příležitost vidět. Ale teď neměl sílu se dívat a&#160;soustředit se na něco jiného. Kniha mu vypadla z&#160;ruky. Mlčky objal Kateřinu a&#160;pokoušel se ji uklidnit.</p>
			<p class="MLP-text">„Přestaň! Přestaň!“ říkal jí. „Vyděsili tě, ale teď jsi se mnou. Odpočiň si, moje milá, lásko moje, můj světe!“</p>
			<p class="MLP-text">„Ty nic nevíš!“ začala znovu a&#160;tiskla mu ruce. „Taková jsem vždyc­ky! Pořád se bojím… Už mě netrap! Když k&#160;němu přijdu,“ pokračovala za chvilku a&#160;hluboce vydechla, „někdy mě zaříkává vlastními slovy, jindy bere knihu, tu největší. Čte takové strašné, kruté věci! Pronáší nade mnou všelijaká slova! Nevím ani co, všemu nerozumím, ale lekám se, a&#160;když se zaposlouchám do jeho hlasu, jako by nemluvil on, ale někdo jiný, zlý, koho ničím neobměkčíš, neuprosíš, a&#160;hned je mi těžko u&#160;srdce… Zrovna jako by mi srdce hořelo… Je to těžší, než když mě přepadne úzkost!“</p>
			<p class="MLP-text">„Tak k&#160;němu nechoď! Proč k&#160;němu chodíš?“ domlouval jí a&#160;stěží poznával vlastní slova.</p>
			<p class="MLP-text">„Proč jsem přišla k&#160;tobě? Když se zeptáš, nevím… A&#160;on mi pořád říká: modli se, modli se! Někdy vstanu v&#160;tmavé noci a&#160;dlouho, celé hodiny se modlím. Často se mi klíží oči, ale strach mě probudí a&#160;mně se zdá, že se žene bouře a&#160;se mnou bude zle, zlí lidé mě umučí, zpřerážejí mi údy a&#160;že svaté patrony neuprosím a&#160;oni mě neuchrání před krutým hořem. Duše mi puká, celé tělo jako by se chtělo pláčem rozpůlit… Začnu se znovu modlit a&#160;modlím se do té doby, dokud na mě Bohorodička neshlédne ze svatého obrazu milostivěji. Pak vstanu a&#160;jako ubitá si jdu lehnout. Usnu na podlaze, vkleče, před svatým obrazem. Stává se, že on se probudí, zavolá mě, začne se se mnou mazlit, hladí mě, utěšuje a&#160;mně se uleví. I&#160;kdyby mě postihlo nějaké neštěstí, s&#160;ním se nebojím. Má velkou moc. Jeho slovo platí…“</p>
			<p class="MLP-text">„Co tě trápí, pověz!“ a&#160;Ordynov zoufale zalomil rukama.</p>
			<p class="MLP-text">Kateřina strašlivě zbledla. Hleděla na něho jako odsouzenec k&#160;smrti, který nečeká na smilování.</p>
			<p class="MLP-text">„Jsem prokletá. Matka mě proklela! Zabila jsem vlastní matku!“</p>
			<p class="MLP-text">Beze slova ji objal. Bázlivě se k&#160;němu přitiskla. Cítil, jak jí celým tělem projelo křečovité chvění, jako by se její duše loučila s&#160;tělem.</p>
			<p class="MLP-text">„Zahrabala jsem matku do chladné země,“ přiznávala, rozechvělá vzpomínkami a&#160;pohroužená do nenávratné minulosti. „Už dávno jsem chtěla mluvit, ale on mě vždycky zaříkával modlitbou, výčitkou a&#160;hněvivými slovy. Někdy na mě sešle úzkost jako můj nepřítel a&#160;pokušitel. A&#160;mně se všecko, jako dnes v&#160;noci, vrací… Poslyš! To bylo dávno, moc dávno, už si nevzpomínám, kdy, a&#160;přece to vidím před sebou, jako by to bylo včera, jako svůj včerejší sen, co mi celou noc drásal srdce. Smutek prodlužuje čas na dvojnásobek. Posad‘ se ke mně, budu ti vyprávět o&#160;svém hoři. Poroučím svůj život do tvé vůle. Ať se na místě propadnu… Stíhá mě matčina kletba….“</p>
			<p class="MLP-text">Chtěl ji zarazit, ale ona, ruce sepjaté, jako by ho úpěnlivě prosila, aby ji vyslechl, a&#160;pak znovu, s&#160;ještě větší obavou se rozpovídala. Její vyprávění bylo nesouvislé. Z&#160;jejích slov bylo patrné, jaká bouře burácí v&#160;jejím nitru, ale on všecko chápal, protože její život splynul s&#160;jeho a&#160;její hoře s&#160;jeho hořem. A&#160;mezitím se objevil nepřítel, proměňoval se, rostl s&#160;každým jejím slovem a&#160;s&#160;nevyčerpatelnou silou drtil jeho srdce a&#160;vysmíval se jeho hněvu. Krev se Ordynovovi pěnila, zalévala srdce a&#160;mátla rozum. Zlý stařec z&#160;jeho snů (Ordynov tomu věřil) stál před ním.</p>
			<p class="MLP-text">„Byla takováhle noc,“ začala Kateřina, „jenomže ještě hrůzostrašnější a&#160;vítr skučel v&#160;našem lese, jak jsem ho ještě nikdy neslyšela… A&#160;tu noc začala moje záhuba! Pod naším oknem to vyvrátilo dub a&#160;pak k&#160;nám přišel šedovlasý starý žebrák a&#160;řekl, že pamatoval ten dub jako malý a&#160;že byl stejný jako teď, kdy ho vítr zdolal… Tu noc&#160;– jako by to bylo dnes – bouře zničila na moři otcovy lodi a&#160;on, přestože byl nemocný, jel k&#160;místu neštěstí, hned jak přiběhli rybáři. My s&#160;maminkou jsme seděly doma, já jsem podřimovala, ona po něčem tesknila a&#160;hořce plakala… já věděla proč: Zrovna tenkrát začala stonat, byla bledá a&#160;pořád mi opakovala, abych jí chystala rubáš… Vtom o&#160;půlnoci někdo zabušil na vrata. Vyskočila jsem a&#160;krev se mi nahrnula k&#160;srdci. Maminka vykřikla, ale já se na ni ani nepodívala, bála jsem se. Vzala jsem svítilnu a&#160;šla jsem otevřít. Byl to on! Bylo mi úzko, vždycky mi bylo úzko, když k&#160;nám přišel, od dětství si ho pamatuju, sotva jsem začala brát rozum… Tehdy ještě neměl bílé vlasy, ale smolně černé vousy a&#160;oči mu hořely jako uhlíky. Do té doby se na mě ani jedinkrát laskavě nepodíval. Zeptal se: ,Je matka doma?‘ Zavírala jsem branku a&#160;říkala jsem: ‚Otec není doma.‘ Řekl: ‚Vím,‘ a&#160;vtom se na mě podíval tak… jako ještě nikdy. Já šla a&#160;on pořád stál na místě. ‚Proč nejdeš dál?‘ ,Přemýšlím.‘ Pak jsme vešli do světnice. ‚Proč jsi říkala, že otec není doma, když jsem se ptal, jestli je doma matka?‘ Mlčela jsem… Maminka div neomdlela a&#160;pak se k&#160;němu rozběhla… Sotva jí věnoval pohled&#160;– všecko jsem viděla. Byl celý mokrý a&#160;třásl se. Bouře ho hnala dvacet verst&#160;– ale odkud a&#160;kde byl, jsme se já ani maminka nikdy nedozvěděly. Předtím jsme ho celých devět neděl neviděly… Odhodil čepici, rukavice, nepoklonil se u&#160;svatých obrazů ani hospodyni a&#160;usadil se u&#160;ohně…“</p>
			<p class="MLP-text">Přejela si rukou po obličeji, jako by ji cosi hnětlo a&#160;drtilo, ale po chvíli znovu zvedla hlavu a&#160;pokračovala:</p>
			<p class="MLP-text">„Začali s&#160;matkou mluvit tatarsky. Matka uměla, ale já nerozuměla ani slovo. Když k&#160;nám někdy předtím přišel, poslali mě ven: matka se neodvážila prozradit vlastní dceři ani slůvko. Ďábel si koupil mou duši a&#160;já se naparovala a&#160;dívala jsem se přitom na matku. Vidím, jak po mně pokukují, jak o&#160;mně mluví. Matka se rozplakala, ale on vytáhl nůž&#160;– nebylo to poprvé, co jsem viděla, jak při rozhovoru s&#160;matkou vytáhl nůž. Vyskočila jsem a&#160;chytila jsem ho za opasek: chtěla jsem mu nůž vytrhnout. Zaskřípal zuby, vykřikl a&#160;chtěl mě odstrčit&#160;– uhodil mě do prsou, ale já se držela jako klíště. V&#160;tu chvíli jsem myslela, že umřu&#160;– před očima jsem měla mlhu a&#160;skácela jsem se beze slova na zem. Vidím&#160;– pokud jsem byla schopna vnímat&#160;– jak si odepíná opasek, rukou, kterou mě udeřil, vytahuje nůž a&#160;podává mi ho: ‚Na, řež s&#160;ním, co chceš, hrej si s&#160;ním… Urazil jsem tě a&#160;za to se ti pokloním až k&#160;zemi, i&#160;když mám svou hrdost.‘ Odložila jsem nůž a&#160;krev se mi vehnala do hlavy. Ani jsem se na něj nepodívala, pamatuju, že jsem se usmála sevřenými rty, pohlédla jsem mamince výhrůžně přímo do jejích smutných očí a&#160;pořád jsem se vyzývavě usmívala jako předtím. Matka seděla bledá, strnulá…</p>
			<p class="MLP-text">Ordynov napjatě poslouchal její nesouvislé vyprávění. Po počátečním výbuchu se zvolna uklidňovala a&#160;její řeč byla pomalejší: chudinka se zcela ponořila do svých vzpomínek a&#160;po bezbřehém moři se šířily vlny smutku.</p>
			<p class="MLP-text">„Popadl čepici a&#160;ani se nerozloučil. Znovu jsem vzala svítilnu, abych ho vyprovodila místo matky. Ta byla nemocná, ale přesto ho chtěla vyprovodit sama. Došli jsme k&#160;vratům. Mlčky jsem mu otevřela branku a&#160;odehnala psy. Vidím, že smeká čepici a&#160;uklání se mi. Pak sáhne do záňadří, vytáhne červenou safiánovou krabičku, otevře ji a&#160;já zahlédnu jantarová zrnka. ‚Mám na předměstí jednu krasavici, vezl jsem jí ten dárek, ale nakonec jsem k&#160;ní nejel. Vezmi si to, děvče, a&#160;opatruj svou krásu. Třeba potom můj dárek rozdupej, ale vezmi si ho.‘ Přijala jsem dárek, nechtěla jsem ho rozdupat, ale ani jsem nechtěla moc děkovat, a&#160;tak jsem si beze slova vzala krabičku. Přijdu domů a&#160;ukážu krabičku matce&#160;– kvůli tomu jsem si dárek vzala. Matka chvíli mlčela a&#160;byla bílá jako plátno, jako by se bála se mnou mluvit. ‚Co je, Káťo?‘ zeptala se. Odpověděla jsem: ,Nevím, tohle ti přinesl kupec.‘ Vidím, že jí vyhrkly slzy a&#160;zatajila dech. ‚To není pro mě, zlá dcero.‘ Vzpomínám, jak trpce to vyslovila, jako by chtěla celou duši vyplakat. Zvedla jsem hlavu a&#160;chtěla jsem se jí vrhnout k&#160;nohám, ale ďábel mi našeptal jiná slova: ‚Když to není pro tebe, nejspíš to bude pro otce. Až se vrátí, odevzdám mu to a&#160;řeknu: Byli tady kupci a&#160;zapomněli tu svoje zboží…‘ Moje drahá maminka se rozplakala a&#160;povídá: ‚Sama mu povím, co to bylo za kupce a&#160;pro jaké zboží přijeli… Povím mu, čí jsi dcera, bezbožnice! Ty nejsi moje dcera, ale zákeřná zmije! Jsi moje prokleté dítě!‘ Mlčela jsem, nevypravila jsem ze sebe jediné slovo, jedinou slzičku jsem nevymáčkla… Všecko ve mně odumřelo… Šla jsem do svého pokojíku a&#160;celou bouřlivou noc jsem byla vzhůru a&#160;sbírala myšlenky.</p>
			<p class="MLP-text">Mezitím uběhlo pět dní. Večer pátého dne přijel otec. Zamračil se, šel z&#160;něho strach: cestou ho přepadla nemoc. Vidím, že má ovázanou ruku, a&#160;napadlo mě, že mu cestu zkřížil nepřítel, vysál mu všecky síly a&#160;seslal na něho nemoc. Věděla jsem, kdo je to, všecko jsem věděla. Otec nepromluvil s&#160;matkou ani slůvko, nezeptal se na mě. Svolal všecky domácí, nařídil zastavit podnik a&#160;chránit dům před číhavými zraky. Tenkrát jsem cítila, že doma je dusno. Čekali jsme. Nastala noc, taky bouřlivá, vichřičná, a&#160;mě přepadl strach. Otevřela jsem okno, tváře mi planuly, v&#160;očích jsem měla slzy a&#160;neklidné srdce se zmítalo&#160;– byla jsem celá v&#160;jednom plameni. Toužila jsem odejít někam daleko, třeba až na kraj světa, kde se rodí blesky a&#160;bouře. Moje dívčí ňadra se prudce zvedala… Vtom&#160;– už bylo pozdě&#160;– jsem buďto v&#160;polospánku, anebo ve zmatení mysli&#160;– jako by mi na duši padla mlha&#160;– slyšela, jak někdo klepe na okno: ‚Otevři!‘ žádá. Dívám se, jak kdosi šplhá k&#160;oknu po provaze. Hned mi bylo jasné, kdo nás ráčil navštívit… Otevřela jsem okno a&#160;vpustila ho do svého pokojíku. Byl to on! Ani si nesundal čepici, usedl na lavici a&#160;sotva popadal dech, jako by ho někdo honil. Skrčila jsem se v&#160;koutku a&#160;pamatuju se, jak jsem zbledla. ,Je otec doma?‘ ptal se. ‚Je.‘ ‚A&#160;matka?‘ ‚Taky.‘ ‚Teď mlč a&#160;poslouchej!‘ ‚Poslouchám.‘ ‚Co slyšíš?‘ ‚Hvizd pod oknem.‘ ‚Chceš, aby tvému nepříteli srazili hlavu, děvče? Chceš zavolat otce a&#160;zahubit mě? Záleží to na tvé dívčí vůli. Tu máš provaz a&#160;svaž mě, jestli ti srdce velí, jestli chceš ztrestat urážku.‘ Mlčela jsem. ‚No tak… řekni něco, radosti moje…‘ ‚Co ode mě chceš?‘ ‚Potřebuju udolat nepřítele, se starou láskou se po dobrém rozejít a&#160;nové, mladé a&#160;hezké, se poklonit…‘ Rozesmála jsem se: ani nevím, jak se stalo, že mi jeho ďábelská slova zapadla do srdce. ‚Pusť mě dovnitř, krasavice, ať se projdu, vyzkouším svoje srdce a&#160;vzdám hospodářům úctu.‘ Celá jsem se třásla, zuby mi drkotaly a&#160;namísto srdce jsem měla rozžhavené železo. Šla jsem, otevřela jsem mu dveře, pustila ho do domu a&#160;jenom na prahu jsem s&#160;přemáháním řekla: ‚Na, vezmi si zpátky ten svůj dárek a&#160;podruhé mi nic nedávej,‘ a&#160;hodila jsem za ním krabičku.“</p>
			<p class="MLP-text">Kateřina se nadechla, aby mohla pokračovat. Chvěla se jako list a&#160;střídavě bledla, střídavě jí krev bušila ve spáncích. Když se odmlčela, tváře jí hořely, oči přes slzavou clonu jiskřily a&#160;ňadra se jí zvedala. Pak znovu zbledla a&#160;ochablým, smutným, rozechvělým hlasem se svěřovala:</p>
			<p class="MLP-text">„Zůstala jsem sama a&#160;jako bych se ocitla ve vichřici. Najednou zaslechnu křik, po dvoře běží lidé z&#160;továrny a&#160;slyším: ‚Továrna hoří!‘ Schovala jsem se, všichni domácí běželi k&#160;ohni. Zůstala jsem sama s&#160;maminkou. Já nezdárná dcera jsem věděla, že se loučí se životem; už třetí den ležela na smrtelné posteli… Vtom zaslechnu pod mým oknem slabý výkřik, jako když se dítě něčeho ve spánku poleká, a&#160;pak všecko utichlo. Sfoukla jsem svíčku a&#160;zakryla jsem si rukama tvář, bála jsem se otevřít oči, byla jsem jako zdřevěnělá. Najednou jsem zaslechla křik lidí z&#160;továrny. Vyklonila jsem se z&#160;okna a&#160;viděla jsem, jak nesou mrtvého otce. Slyším, jak si mezi sebou říkají: ‚Uklouzl a&#160;spadl do rozpáleného kotle, nejspíš ho tam ďábel postrčil!‘ Padla jsem na lůžko. Čekám, celá strnulá, a&#160;nevím, na co nebo na koho&#160;– ale bylo mi tenkrát hrozně těžko. Už si nevzpomínám, jak dlouho to trvalo, ale pamatuju se, že se to se mnou začalo všecko houpat, hlava mě rozbolela a&#160;oči mi slzely kouřem: byla jsem ráda, že mě čeká blízký konec. Vtom slyším, jak mě kdosi bere za ramena. Dívám se a&#160;sotva ho poznávám: je to on, celý ožehlý, a&#160;z&#160;jeho kabátu se kouří.</p>
			<p class="MLP-text">‚Přišel jsem za tebou, krasavice. Vyveď mě z&#160;toho neštěstí, jako jsi mě předtím do něho dostala: zaprodal jsem kvůli tobě svou duši. Nedokážu odmodlit tu proklatou noc! Budeme se modlit spolu!‘ A&#160;smál se, zlosyn! ‚Ukaž mi cestu,‘ žádá mě, ‚ale ať nás lidé nevidí!‘ Vzala jsem ho za ruku a&#160;vedla jsem ho. Prošli jsme chodbou&#160;– měla jsem u&#160;sebe klíče&#160;– otevřela jsem dveře a&#160;ukázala jsem na okno. Vedlo do sadu. Chytil mě do náručí a&#160;vyskočili jsme z&#160;okna. Běželi jsme dlouho, moc dlouho a&#160;drželi jsme se za ruce. Vtom se tyčí před námi hustý, tmavý les. On zbystří sluch: ‚Pronásledují nás, Káťo! Honí nás, ale teď není vhodná chvíle na to, abychom umírali. Polib mě, krasavice. Ať žije láska a&#160;věčné štěstí!‘ ‚A&#160;proč máš na rukách krev?‘ ptám se. ‚Podřízl jsem vaše psy, štěstí moje, tuze štěkali na pozdního hosta! Pojďme!‘ Znovu jsme běželi, zahlédli jsme na pěšině tatínkova koně, přetrhl uzdu a&#160;utekl ze stáje&#160;– zřejmě nechtěl uhořet. ‚Nasedni, Káťo! Bůh nám seslal pomoc!‘ Mlčela jsem. ‚Nebo snad nechceš? Nejsem žádný neznaboh ani ďábel. Pokřižuju se, jestli chceš,‘ a&#160;udělal to. Vsedla jsem na koně, přitiskla se k&#160;němu a&#160;ztratila jsem vědomí, jako by mě přepadl spánek. Když jsem se vzpamatovala, viděla jsem, že jsme zastavili u&#160;široké řeky. Slezl, pomohl mi z&#160;koně a&#160;odběhl do rákosin: tam schovával loďku. Vsedli jsme do loďky. ‚Buď sbohem, dobré zvíře, běž k&#160;novému hospodáři, všichni staří tě opouštějí!‘ Rozběhla jsem se ke koni a&#160;na rozloučenou jsem ho pevně objala. Pak jsme vsedli do loďky, on vesloval a&#160;vmžiku se nám břehy ztratily z&#160;očí. Vtom vidím, že složil vesla a&#160;rozhlédl se:</p>
			<p class="MLP-text">‚Buď zdráva, matičko, bouřlivá řeko, živitelko moje, která napájíš lid! Pověz, chránilas můj majetek, když jsem tu nebyl, uchránilas moje zboží?‘ Mlčela jsem, oči sklopené, a&#160;tváře mi hořely studem. On pokračoval: ,Všecko si vezmi, ty bouřlivá, nenasytná, ale slib mi, že budeš chránit a&#160;hýčkat mou drahocennou perlu! Promluv aspoň slovíčko, krasavice, jako když se rozzáří po bouři slunce, a&#160;rozptyl černou noc!‘ Usmíval se&#160;– toužil po mně, ale já nesnášela jeho úsměvy, styděla jsem se. Užuž jsem chtěla něco říct, ale netroufala jsem si, a&#160;tak jsem mlčela. ‚Dobrá, ať je po tvém,‘ odpověděl hořce na mou nesmělou myšlenku, jako by byl nešťastný. ,Abys věděla, sílu nepřemůžeš. Bůh s&#160;tebou, hrdopýško, holubice moje. Vím, nenávidíš mě, nezalíbil jsem se tvým jasným očím.‘ Poslouchala jsem ho a&#160;lomcovala mnou zlost. Ale přemohla jsem se a&#160;řekla jsem: ‚Ať už ses mi zalíbil nebo ne, jedno je jisté: nenajde se druhá taková nerozumná a&#160;nestydatá, co svůj dívčí pokojík za temné noci zneuctila, svou duši smrtelným hříchem obtížila a&#160;svoje posedlé srdce neovládla. Ať to vědí moje horké slzy a&#160;ten, kdo se zlodějsky vychloubá cizím neštěstím a&#160;vysmívá se dívčímu srdci!‘ Po těch slovech jsem se neudržela a&#160;rozplakala jsem se… On chvíli mlčel a&#160;pak na mě pohlédl tak, až jsem se roztřásla jako list. ‚Poslyš, krasavice,‘ povídá a&#160;oči mu podivně planou, ‚nemluvím do větru, dám ti svoje slovo: Pokud mi daruješ štěstí, potud budu tvým pánem. A&#160;až mě přestaneš mít ráda, nic neříkej, nevypusť z&#160;úst ani slovíčko, nenamáhej se, jenom svrašti svoje sobolí obočí, mrkni černým okem, pohni malíčkem a&#160;já ti vrátím tvou lásku i&#160;zlatou svobodu, ale to bude, moje hrdopýško, krasavice moje, můj konec!‘ Po těch slovech mi zahrála každá žilka v&#160;těle…“</p>
			<p class="MLP-text">Hluboké vzrušení jí zabránilo pokračovat. Nadechla se, usmála se své nové myšlence a&#160;užuž otvírala ústa, ale vtom se její jiskřivý pohled setkal s&#160;planoucím, upřeným pohledem Ordynova. Škubla sebou, chtěla něco říct, ale krev se jí vehnala do tváří… Jako šílená si zastřela rukama tvář a&#160;sklesla do podušek. Ordynov byl otřesen… Nesnesitelný chaos a&#160;trýzeň rozleptávaly celé jeho nitro jako jed a&#160;sílily s&#160;každým Kateřininým slovem: ovládla ho nevýslovná touha a&#160;nezkrotná vášeň a&#160;zmátla jeho smysly. Současně ho skličoval stále víc bezbřehý smutek. Chvílemi chtěl Kateřinu okřiknout, aby mlčela. Chtěl se jí vrhnout k&#160;nohám a&#160;úpěnlivě ji s&#160;pláčem prosit, aby ho zbavila milostné trýzně, vrátila mu dřívější nezištnou touhu, a&#160;bylo mu líto vlastních vyschlých slz. Srdce se mu svíralo, krvácelo a&#160;bránilo výlevu zraněné duše. Nechápal Kateřinina slova a&#160;jeho láska se lekala citu naplňujícího ubohou Kateřinu. Proklínal v&#160;tu chvíli svou vášeň, která ho dusila, vyčerpávala, měl pocit, že mu v&#160;žilách namísto krve koluje roztavené olovo.</p>
			<p class="MLP-text">„Mě netrápí to, co jsem ti teď vyprávěla,“ doznávala Kateřina a&#160;zvedla hlavu. V&#160;jejím hlase zněl kov, když líčila svůj nežádoucí cit. Srdce jí přetékalo utajenými, zoufalými slzami. „To není moje trápení, moje starost! Co mi záleží na vlastní matce, třebaže jinou v&#160;celém světě nenajdu! Co na tom záleží, že mě ve své poslední hodince proklela! Co mi záleží na mém dřívějším bezstarostném životě, na teplé komůrce, na dívčí volnosti! Co na tom, že jsem se zaprodala ďáblovi, obětovala duši svému zhoubci, že jsem svoje štěstí vykoupila těžkým hříchem. V&#160;tom není moje neštěstí, přestože i&#160;to přispívá k&#160;mé záhubě… Ale je mi hořko a&#160;srdce mi puká při pomyšlení, že jsem jeho hanebná otrokyně a&#160;že moje vlastní hanba a&#160;stud jsou mně, nestoudnici, milé, že mému dychtivému srdci je příjemné připomínat si svoje neštěstí, jako by to byla radost a&#160;štěstí, a&#160;že v&#160;srdci nechovám hněv na toho, kdo mě potupil!“</p>
			<p class="MLP-text">Poslední slova jí uvízla v&#160;hrdle; propukla v&#160;křečovitý hysterický pláč. Z&#160;prsou se jí dral horký, přerývaný dech a&#160;spaloval rty, ňadra se zvedala a&#160;klesala a&#160;v&#160;očích se blýskl nepochopitelný hněv. Ale současně celý její zjev vyzařoval takové kouzlo a&#160;každý rys její tváře, každá žilka se chvěla vášnivým přívalem citu a&#160;tak nevídanou trýznivou krásou, že Ordynov potlačil každou černou myšlenku a&#160;zaplašil smutek. Z&#160;celého srdce toužil přivinout se k&#160;jejímu a&#160;vášnivě, v&#160;závratném roztoužení strnout společně s&#160;ním v&#160;zapomnění, tlouci stejně bouřlivě v&#160;neznámém vášnivém poryvu a&#160;třeba zároveň s&#160;ním utichnout. Povšimla si jeho zamlženého pohledu a&#160;usmála se tak, že jeho srdce ošlehl dvojnásobný plamen. Stěží se ovládal.</p>
			<p class="MLP-text">„Polituj mě, ušetři mě,“ šeptal jí, tlumil svůj rozechvělý hlas, skláněl se k&#160;ní, opíral se o&#160;její rameno v&#160;tak těsné blízkosti, až jejich dech splýval, a&#160;zahleděl se jí do očí. „Zničila jsi mě! Neznám tvoje hoře a&#160;moje duše je zmatená! Co mi záleží na tom, proč pláče tvoje srdce! Řekni, co chceš… a&#160;já to udělám. Pojď se mnou, nenič mě, nezabíjej mě!“</p>
			<p class="MLP-text">Upřela na něj pohled a&#160;slzy na rozpálených tvářích jí vyschly. Chtěla ho přerušit, vzala ho za ruku, chtěla něco říci, ale nenalézala slov; na rtech se jí objevil podivný úsměv, snad posměšek.</p>
			<p class="MLP-text">„Abys věděl, nevyprávěla jsem ti všecko,“ řekla nakonec přerývaně. „Povím ti víc, ale vyslechneš mě, ty moje horká hlavo? Vyslechni svou sestřičku! Ještě jsi nepoznal celé její kruté hoře! Ráda bych ti vyprávěla, jak jsem s&#160;ním rok žila, ale nebudu… Když minul rok, odešel s&#160;kamarády na řeku, a&#160;já zůstala u&#160;jeho macechy v&#160;přístavu. Čekám měsíc, druhý&#160;– a&#160;pak jsem na předměstí potkala mladého kupce, pohlédla jsem na něj a&#160;vzpomněla jsem si na svoje zlatá léta. ,Sestřičko milá!‘ řekl mi po několika slovech. Jsem Aljoša, tvůj souzený ženich, rodiče nás jako děti dali dohromady. Zapomnělas na mě? Jsem z&#160;vašeho kraje, vzpomeň si…‘ ‚A&#160;co se o&#160;mně u&#160;nás povídá?‘ ‚Lidé roznášejí, že ses spustila, odhodila jsi dívčí stud a&#160;sblížila ses s&#160;loupežníkem a&#160;vrahem,‘ sděloval mi se smíchem Aljoša. ‚A&#160;cos o&#160;mně říkal ty?‘ ‚Chtěl jsem toho hodně vypovědět, když jsem sem jel,‘ a&#160;upadl do rozpaků, ‚ale teď se mi zastavilo srdce, když jsem tě uviděl. Zničila jsi mě! Kup si moji duši, a&#160;třeba se vysměj mému srdci, mé lásce, krasavice. Jsem sirotek, jsem svým pánem, a&#160;duši jsem ještě nikomu nezaprodal jako jiní, co ztratili paměť, ale moje srdce si nekoupíš, já ti ho daruju, je vidět, že se dá získat!‘ Rozesmála jsem se. To mi nejednou opakoval&#160;– celý měsíc žil v&#160;naší osadě, propustil svoje lidi, nechal napospas svoje zboží a&#160;byl tak sám… Zželelo se mi sirotkových slz a&#160;jednou mu povídám: ‚Počkej na mě, Aljošo, po setmění dole u&#160;přístavu. Pojedem do tvého kraje&#160;– tenhle nešťastný život už mě omrzel!‘ Přišel večer, svázala jsem si uzel a&#160;srdce se ozvalo, zanaříkalo. Vtom vidím, jak se nečekaně vrací můj hospodář. ‚Buď zdráva, půjdeme. Vypukne bouře, ale čas nečeká.‘ Šla jsem za ním, došli jsme k&#160;řece, ale k&#160;našim lodím je daleko. Dívám se a&#160;vidím loďku a&#160;v&#160;ní známý veslař, jako by na někoho čekal. ‚Buď zdráv, Aljošo! Bůh tě ochraňuj! Opozdil ses snad v&#160;přístavu a&#160;pospícháš ke svým lodím? Dovez nás, příteli, tuhle s&#160;hospodyní k&#160;našim. Svou loďku jsem nechal odplout a&#160;plavat neumím.‘ ,Sedni si,‘ řekl Aljoša a&#160;ve mně zatrnulo, když jsem uslyšela jeho hlas, ‚a přiber hospodyni. V&#160;mém paláci bude místo pro oba.‘ Vsedli jsme do loďky. Byla tmavá noc, hvězdy se schovaly, zvedl se prudký vítr, vlny se vzedmuly a&#160;my byli asi tři versty od břehu. Všichni jsme mlčeli. ,Bouře!‘ povídá můj hospodář. ‚To nevěstí nic dobrého! Takovou bouři jsem ještě na řece nezažil, jaká se přižene! Bude nám těžko v&#160;naší loďce! Neunese nás všechny tři!‘ ‚Máš pravdu,‘ souhlasil Aljoša, ,jeden z&#160;nás je tu přebytečný.‘ Hlas se mu chvěl jako struna. ,Pověz mi, Aljošo… Znával jsem tě jako batole, kamarádil jsem s&#160;tvým otcem, přátelili jsme se, co myslíš, doplaveš bez loďky ke břehu, anebo zahyneš jen tak pro nic za nic, zahubíš svou duši?‘ ,Nedoplavu,‘ odpoví Aljoša. ,A&#160;ty, dobrý člověče, není na to teď zrovna vhodný čas, ale i&#160;ty budeš muset ochutnat vodu… Dostaneš se ke břehu nebo ne?‘ ,Nedostanu. Zahynu, bouřlivá řeka mě neunese!‘ ,Poslyš, Kateřino, moje vzácná perlo… Vzpomínám si na jednu takovou noc, jenomže tenkrát řeka byla klidná a&#160;na obloze zářily hvězdy a&#160;svítil měsíc… Rád bych se tě jenom zeptal, jestli jsi nezapomněla?‘ ‚Nezapomněla,‘ odpovím. ‚Když jsi nezapomněla, tak si vzpomeneš i&#160;na to, jak jeden mládenec učil jednu krasavici, jak se zbavit nemilovaného a&#160;získat volnost?‘ ‚Ne, ani na to jsem nezapomněla,‘ povídám, víc mrtvá než živá. ‚Když ne, tak dobrá. Možná že teď nastala příhodná chvíle? V&#160;loďce zůstat všichni nemůžeme. Pověz nám něco, holubice, zavrkej…‘“</p>
			<p class="MLP-text">„A&#160;já tenkrát mlčela,“ zašeptala Kateřina a&#160;zbledla. Než mohla pokračovat, ozval se nad nimi dutý chraplavý hlas:</p>
			<p class="MLP-text">„Kateřino!“</p>
			<p class="MLP-text">Ordynov sebou škubl. Ve dveřích stál Murin, jen taktak zahalený kožešinovou přikrývkou, byl bledý jako smrt a&#160;hleděl na ně skoro nepříčetným pohledem. Kateřina víc a&#160;víc bledla a&#160;dívala se na něho jako očarovaná.</p>
			<p class="MLP-text">„Pojď ke mně, Kateřino!“ zašeptal nemocný sotva slyšitelně a&#160;odešel. Kateřina stále ještě hleděla do prázdna, jako by stařec dosud stál před ní. Najednou se jí do tváří nahrnula krev: pomalu vstala. Ordynov si vybavil jejich první setkání.</p>
			<p class="MLP-text">„Zítra na shledanou, hoře moje!“ řekla s&#160;prazvláštním úsměvem. „Zítra! A&#160;pamatuj si, kde jsem přestala: ‚Zvol si jednoho z&#160;nás dvou, krasavice! Kdo je ti milý a&#160;kdo ne?‘ Nezapomeneš to přes noc?“ ujišťovala se, položila mu ruce na ramena a&#160;něžně se na něho zadívala.</p>
			<p class="MLP-text">„Nechoď k&#160;němu, Kateřino! Zničíš se! Je šílený!“ zašeptal Ordynov, který se o&#160;ni bál.</p>
			<p class="MLP-text">„Kateřino!“ ozvalo se znovu za přepážkou.</p>
			<p class="MLP-text">„No co… Snad mě nezabije,“ odpovídala se smíchem. „Dobrou noc, ty moje potěšení, holube můj, horká hlavičko, bratříčku!“ a&#160;něžně si přitiskla jeho hlavu na prsa. Slzy jí zrosily obličej. „To jsou poslední slzy. Zaspi svoje hoře, můj milý. Zítra se probudíš a&#160;bude tě čekat radost.“ A&#160;vášnivě ho políbila.</p>
			<p class="MLP-text">„Kateřino! Kateřino!“ šeptal, poklekl před ní a&#160;chtěl ji zadržet.</p>
			<p class="MLP-text">Otočila se, s&#160;úsměvem mu pokynula hlavou a&#160;odešla. Zaslechl, jak vešla k&#160;Murinovi. Se zatajeným dechem naslouchal, ale neuslyšel ani jediný zvuk. Stařec buďto mlčel, anebo možná že znovu upadl do bezvědomí… Užuž chtěl vstát a&#160;jít za ní, ale nohy mu slabostí podklesávaly; bezmocně se posadil na posteli…</p>
			<p id="toc_marker-1-2-2" class="MLP-uroven3-nadpis">2</p>
			<p class="MLP-text-bez1radku"><a id="x.8341"></a>Dlouho si neuvědomoval, kdy se vlastně probudil. V&#160;jeho komůrce bylo jitřní nebo večerní šero. Nedovedl odhadnout, jak dlouho spal, ale věděl, že to byl chorobný spánek. Sotva se vzpamatoval, přejel si rukou po obličeji, jako by chtěl zaplašit spaní i&#160;noční přízraky. Ale když vstal, cítil, že má celé tělo rozlámané, a&#160;ochablé údy vypověděly poslušnost. Hlava ho bolela a&#160;točila se a&#160;střídavě se zimničně chvěl a&#160;zas jako by hořel plamenem. Současně s&#160;vědomím se mu vrátila paměť a&#160;srdce se mu sevřelo, když si v&#160;jediném okamžiku vybavil dojmy z&#160;uplynulé noci. Byly natolik živé a&#160;silné, že se mu srdce prudce rozbušilo, jako by od Kateřinina odchodu neuběhly celé hodiny, neuplynula celá noc, ale jen minuta. Cítil, že má ještě oči zavlhlé pláčem, nebo snad nové čerstvé vytryskly z&#160;jeho horoucího nitra jako pramen? Kupodivu mu jeho strádání působilo rozkoš, ačkoliv bytostně cítil, že takové vypětí už déle nesnese. V&#160;jednom okamžiku skoro tušil, že smrt už je blízko, a&#160;byl připraven uvítat ji jako vytouženou návštěvnici: nervy měl vybičované a&#160;znovu v&#160;něm vzplanula vášeň. Prožíval takové opojení, až se mu zdálo, že tím obrovským vypětím může na místě zemřít, rozpadnout se ve vteřině na prach a&#160;že jeho život navždy uhasne. Vtom, jako by odpovídal jeho rozechvělému srdci a&#160;tišil jeho úzkost, ozval se Kateřinin zvonivě stříbrný hlas, připomínající hudbu duše, známou ve chvílích radosti a&#160;nezkaleného štěstí. Někde blízko, skoro v&#160;hlavách jeho lůžka, se rozezněla píseň, zpočátku tiše a&#160;teskně… Hlas hned sílil a&#160;hned slábl, lámal se, jako by v&#160;sobě tajil a&#160;něžně hýčkal bouřlivou trýzeň skryté nenasytné touhy, navždy uvězněné v&#160;tesknícím srdci, a&#160;zase se rozezněl jako slavičí trylek a&#160;rozechvělý se rozhořel nezkrotnou vášní a&#160;rozléval se v&#160;moři jásavých mohutných bezbřehých tónů jako v&#160;prvních okamžicích rozkoše. Ordynov dokonce rozeznával prostá slova, výlev dávného čistého upřímného citu. Přestal je vnímat a&#160;zaposlouchal se do tónů. Za jednoduchým naivním obsahem písně se mu vynořovala jiná slova, plná bouřlivé touhy, která ho naplňovala jako jasně zřetelná ozvěna nepoznaných nejtajnějších hlubin jeho vášně. Zaslechl v&#160;nich poslední sten srdce, beznadějně spoutaného vášní, hned zase triumf vůle a&#160;ducha, jenž rozbil svoje okovy a&#160;cílil volně a&#160;radostně do nekonečného oceánu nespoutané lásky, či první přísahu milenky, která se líbezně, stydlivě rdí, s&#160;jejími úpěnlivými prosbami, slzami i&#160;ztajeným nesmělým šepotem, nebo zas hrdou, obnaženou, tajemství postrádající žádostivost bakchantky, která se s&#160;jiskřivým smíchem rozhlíží kolem zmámeným zrakem…</p>
			<p class="MLP-text">Nečekal, až píseň skončí, neudržel se a&#160;vstal. Píseň okamžitě utichla.</p>
			<p class="MLP-text">„Dobré jitro a&#160;dobrý den máme za sebou, můj milý!“ ozval se Kateřinin hlas, „přeju ti dobrý večer! Vstaň a&#160;zajdi k&#160;nám, probuď se, čeká tě radost; zveme tě, já a&#160;hospodář jsme dobří lidé, rádi ti vyhovíme. Uhas láskou nenávist, jestli tě ještě bolí urážka. Čekáme na tvoje laskavá slova!“</p>
			<p class="MLP-text">Mezitím Ordynov hned na její zavolání vyšel ze svého kutlochu a&#160;jen stěží si uvědomoval, kam vlastně jde. Dveře se před ním otevřely a&#160;uvítal ho zářivý úsměv jeho okouzlující bytné. V&#160;tu chvíli nevnímal nic než ji: celý jeho život, všecka radost splynuly do jasného obrazu Kateřiny, který choval v&#160;srdci.</p>
			<p class="MLP-text">„Dvakrát se na nebi ukázaly červánky,“ řekla a&#160;podala mu obě ruce, „od té doby, co jsme se rozloučili. Druhé právě teď dohasínají, podívej se oknem. Jsou jako dvojí dívčí vzplanutí,“ dodala se smíchem. „První zbarví tvář ruměncem, to když poprvé promluví osamělé dívčí srdce, a&#160;druhý, to když děvče odhodí svůj dívčí stud a&#160;hoří plamenem; ten drtí její dívčí ňadra a&#160;vhání krev do tváře… Jen pojď dál, mládenče! Co stojíš na prahu? Buď pozdraven, hospodář se ti klaní!“</p>
			<p class="MLP-text">Se zvonivým smíchem, který zněl jako hudba, ho vzala za ruku a&#160;uvedla do místnosti. Přepadla ho nesmělost. Požár, který se mu rozhořel v&#160;prsou, jako by náhle pohasl a&#160;jen slabě doutnal. Rozpačitě sklopil oči a&#160;bál se na ni pohlédnout. Cítil, že nesnese její vroucí pohled, tak byla krásná. Ještě nikdy takhle svou Kateřinu neviděl. Poprvé v&#160;její tváři zajiskřilo veselí a&#160;smích a&#160;vysušily smutné slzy na černých řasách. Ruka se mu chvěla v&#160;její. Kdyby zvedl hlavu, viděl by, jak se s&#160;vítězoslavným úsměvem vpíjí jasnýma očima do jeho tváře, zamžené vášní a&#160;rozpaky.</p>
			<p class="MLP-text">„Vstávej, starý,“ řekla konečně, jako by se teprve teď vzpamatovala, „a řekni hostu něco přívětivého na uvítanou. Host je jako můj vlastní bratr! Vstávej, ty umíněná hrdá hlavičko, přivítej hosta, vezmi ho za bílé ruce a&#160;usaď za stůl!“</p>
			<p class="MLP-text">Ordynov vzhlédl a&#160;teprve nyní jako by procitl ze sna a&#160;vzpomněl si na Murina. Starcovy oči, snad pohasínající v&#160;předsmrtné úzkosti, na něho upřeně hleděly; bolestně poznával ten pohled, jiskřící pod hustým černým obočím, úzkostně a&#160;zlostně svraštělým. Trochu se mu zatočila hlava. Rozhlédl se kolem a&#160;teprve teď všecko jasně, zřetelně vnímal. Murin pořád ještě ležel v&#160;posteli, ale byl oblečený a&#160;vypadalo to, že toho dne ráno už vstal a&#160;šel ven. Krk měl jako předtím ovázaný červeným šátkem a&#160;na nohou pantofle. Nemoc zřejmě pominula, jenom v&#160;obličeji byl strašlivě bledý, až zažloutlý. Kateřina se stále vlídným úsměvem stála vedle lůžka, opírala se rukou o&#160;stůl a&#160;pozorně oba muže sledovala. Vypadalo to, že všecko se děje na její popud.</p>
			<p class="MLP-text">„Á, to jsi ty!“ uvítal ho Murin a&#160;zvedl se na lůžku. „Jsi můj podnájemník… Provinil jsem se vůči tobě, pane, zhřešil jsem a&#160;nevím, proč jsem tě urazil: onehdy jsem si zahrával s&#160;puškou. Kdo věděl, že i&#160;tebe postihla zlá nemoc? Mně se to občas stává,“ dodal chraplavým nemocným hlasem, zamračil se a&#160;mimoděk zabloudil pohledem jinam. „Neštěstí se neohlašuje předem, nebuší na vrata, ale přikrade se jako zloděj! Ji jsem onehdá taky málem probod!“ dodal a&#160;pohlédl na Kateřinu. „Jsem nemocný člověk a&#160;mívám záchvaty. Ale teď už dost! Posaď se a&#160;buď naším hostem!“</p>
			<p class="MLP-text">Ordynov z&#160;něho nespouštěl pohled.</p>
			<p class="MLP-text">„Jen se posaď!“ křikl netrpělivě stařec, „poslechni, když si to přeje! Sblížili jste se jako dvojčata! Padli jste si do oka jako milenci!“</p>
			<p class="MLP-text">Ordynov si sedl.</p>
			<p class="MLP-text">„Vidíš, jakou máš sestru,“ rozesmál se stařec a&#160;odhalil dvě řady bílých zubů&#160;– nechyběl ani jediný. „Mějte se rádi, děti moje! Máš pěknou sestru, pane? Odpověz! Jen se podívej, jak jí tváře jen hoří! A&#160;vzdej úctu krasavici, ať to všichni vidí! Dokaž, že tě pro ni bolí srdce!“</p>
			<p class="MLP-text">Ordynov se zamračil a&#160;zlostně na něj zašilhal. Murin sebou pod jeho pohledem škubl. Ordynov cítil, jak v&#160;něm kypí zběsilý vztek. Instinktivně vycítil, že má před sebou nepřítele na život a&#160;na smrt. Neuvědomoval si, co dělá, rozum mu vypověděl službu.</p>
			<p class="MLP-text">„Nedívej se tak!“ ozval se za ním hlas. Ohlédl se.</p>
			<p class="MLP-text">„Nedívej se tak, povídám, i&#160;když tě ďábel pokouší. Polituj svou milou,“ domlouvala mu se smíchem Kateřina za jeho zády a&#160;zakryla mu oči. Pak odtáhla ruce a&#160;zastřela si tvář, ale červeň jí prosvítala mezi prsty. Celá rozplamenělá se chystala vesele a&#160;klidně odpovídat na jejich případný smích a&#160;zvědavé pohledy. Ale oba ji mlčky pozorovali. Ordynov s&#160;láskyplným úžasem, jako by ho poprvé zasáhla její krása, stařec upřeně, chladně. Jeho bledý obličej byl bezvýrazný, jen zmodralé rty se lehce zachvívaly.</p>
			<p class="MLP-text">Kateřina zvážněla a&#160;sklidila ze stolu knihy, papíry, kalamář a&#160;všecko odložila na okno. Rychle, přerývaně dýchala a&#160;chvílemi se dychtivě, hluboko nadechla, jako by ji cosi tísnilo. Její plná ňadra se těžce zvedala a&#160;klesala jako pobřežní vlny. Oči měla sklopené a&#160;na jejích bledých tvářích se začernaly smolné řasy jako šípy.</p>
			<p class="MLP-text">„Královna!“ řekl stařec.</p>
			<p class="MLP-text">„Velitelko moje!“ zašeptal Ordynov a&#160;celým jeho tělem proběhlo zachvění. Ale vzpamatoval se, když ho zasáhl starcův chtivý, zlý, chladně přezíravý pohled. Škubl sebou a&#160;chtěl vstát, ale jako by mu neviditelná síla spoutala nohy. Znovu si sedl. Občas sevřel pěst, jako by nevěřil, že to všecko je skutečnost. Zdálo se mu, že ho přepadla noční můra a&#160;že to všechno je mučivý chorobný sen. Ale zvláštní bylo, že neměl sebemenší chuť se probudit…</p>
			<p class="MLP-text">Kateřina sundala ze stolu starý přehoz, otevřela truhlu, vytáhla drahý ubrus vyšitý hedvábím a&#160;zlatem a&#160;prostřela ho na stůl. Pak vylovila ze skříně starodávný stříbrný podnos, památku po pradědovi, postavila ho doprostřed stolu a&#160;vzala stříbrné poháry pro hospodáře, pro hosta a&#160;pro sebe. Nato pohlédla vážně, skoro zamyšleně nejdřív na starce, pak na hosta.</p>
			<p class="MLP-text">„Kdo z&#160;nás je komu milý?“ zeptala se. „Kdo někomu není milý, ten je milý mně a&#160;bude se mnou pít. A&#160;mně jste oba milí a&#160;drazí: napijme se proto na lásku a&#160;shodu!“</p>
			<p class="MLP-text">„Napijme se a&#160;utopme černé myšlenky ve víně!“ pronesl stařec změněným hlasem. „Nalij, Kateřino!“</p>
			<p class="MLP-text">„Mám ti nalít?“ zeptala se a&#160;zadívala se na Ordynova. Ten jí mlčky přisunul svůj pohár.</p>
			<p class="MLP-text">„Počkat! Kdo má nějakou tužbu a&#160;přání, ať se mu splní!“ řekl stařec a&#160;zvedl svůj pohár.</p>
			<p class="MLP-text">Připili si a&#160;vyprázdnili poháry.</p>
			<p class="MLP-text">„A&#160;teď si připijem my dva, starý!“ obrátila se Kateřina k&#160;Murinovi. „Napijme se, jestli mě ještě chováš v&#160;srdci. Napijem se na prožité štěstí, poděkujeme za prožitá léta, upřímně si připijem na štěstí! Poruč, abych ti nalila, jestli ke mně něco cítíš!“</p>
			<p class="MLP-text">„To tvoje víno je příliš silné, holubice moje, a&#160;ty sama sotva smočíš rty!“ prohlásil stařec se smíchem a&#160;nastavil pohár.</p>
			<p class="MLP-text">„Já si jen líznu, ale ty vypij až do dna! K&#160;čemu je život, když se člověk trápí a&#160;srdce se mu svírá! Kdo je nešťastný, hodně přemýšlí, a&#160;kdo hodně přemýšlí, je obvykle nešťastný. Kdo je šťastný, žije bezstarostně a&#160;o&#160;ničem nepřemýšlí! Pij, starý! Utop svoje chmurné myšlenky!“</p>
			<p class="MLP-text">„Je vidět, že bys mohla hoře rozdávat, když na ně tak nasazuješ. Nejspíš s&#160;ním chceš skoncovat naráz, holubice moje. Připíjím ti! A&#160;co ty, pane? Smím se zeptat&#160;– taky tě něco trápí?“</p>
			<p class="MLP-text">„Já se svým trápením nechodím na trh,“ zašeptal Ordynov a&#160;nespouštěl oči z&#160;Kateřiny.</p>
			<p class="MLP-text">„Slyšíš, starý?… Sama sebe jsem dlouho neznala, na nic jsem se nepamatovala, a&#160;přišel čas, a&#160;já se na všecko rozpomněla. Všecko, co bylo, jsem znovu celým srdcem prožila.“</p>
			<p class="MLP-text">„Když se začneš hrabat v&#160;minulosti, máš z&#160;toho jen trápení,“ poznamenal zamyšleně stařec. „Co je tam, to je tam! Co je po starém štěstí? Kabát se obnosil a&#160;pryč s&#160;ním!“</p>
			<p class="MLP-text">„Člověk potřebuje nový,“ přidala se Kateřina a&#160;nuceně se zasmála&#160;– na jejích lesklých řasách uvízly dvě velké slzy jako diamanty. „Celý život člověk nemůže žít jen z&#160;jedné šťastné chvíle, dívčí srdce chce žít, nezkrotíš je. Chápeš, starý? Podívej, schovala jsem si do tvého poháru slzu!“</p>
			<p class="MLP-text">„A&#160;jaké štěstí jsi vykoupila svým hořem?“ zeptal se Ordynov a&#160;hlas se mu zachvěl vzrušením.</p>
			<p class="MLP-text">„Je vidět, pane, že ty sám máš leccos na prodej!“ vyštěkl stařec, „když se vtíráš… a&#160;nikdo tě nezve,“ slabě, zlostně se rozesmál a&#160;drze se na Ordynova zadíval.</p>
			<p class="MLP-text">„Zač jsem prodala, za to jsem koupila,“ odpověděla Kateřina zdánlivě rozmrzele a&#160;dotčeně. „Jednomu se to zdá hodně, jinému málo. Jeden chce dávat, ale nemá co koupit, jiný nic neslibuje a&#160;srdce ho poslušně následuje! Nekárej ho,“ dodala a&#160;smutně pohlédla na Ordynova, „jeden je takový, druhý makový, a&#160;co víš, ke komu čí srdce tíhne! Nalij si, starý, a&#160;vypij za štěstí své dcerky, tvé laskavé, tiché, poslušné otrokyně, jaká byla, když tě poznala! Napij se!“</p>
			<p class="MLP-text">„Dobrá! Ale ty si nalej taky!“ požádal stařec a&#160;uchopil pohár.</p>
			<p class="MLP-text">„Počkej, starý! Než se napiješ, dovol mi něco říct!“</p>
			<p class="MLP-text">Opřela se lokty o&#160;stůl a&#160;zadívala se na starce planoucím pohledem. V&#160;očích se jí tajila jakási podivná rozhodnost, ale její pohyby byly neklidné a&#160;prudká gesta překvapivá, spěšná. Jako kdyby celá hořela podivným plamenem. Současně jako by s&#160;jejím vzrušením a&#160;zanícením rostla její krása. Ze rtů pootevřených v&#160;úsměvu a&#160;odhalujících dvě řady bílých pravidelných zubů jako perliček proudil horečný dech a&#160;vzdouval chřípí. Ňadra se jí dmula a&#160;cop, na temeni třikrát zatočený, nedbale, lehce spadal na levé ouško a&#160;zakrýval část rozpálené tváře. Na spáncích se jí perlil pot.</p>
			<p class="MLP-text">„Pohádej mi, starý! Pohádej mi, můj milý, ještě dřív než propiješ svůj rozum. Tumáš mou bílou dlaň! Ne nadarmo ti lidé říkali čaroděj. Vyčetl jsi z&#160;knih nejednu moudrost a&#160;vyznáš se v&#160;čárech! Zadívej se mi do dlaně a&#160;předpověz mi můj hořký osud! Ale dej si pozor, nezalži mi! Řekni, co vidíš&#160;– čeká tvou dcerku štěstí, nebo jí neodpustíš a&#160;přivoláš na ni žal? Pověz, najdu teplý koutek, kde se schovám, nebo budu já, sirota, u&#160;dobrých lidí hledat útulek jako tažný pták? Pověz, kdo je můj nepřítel, kdo mi nabízí lásku a&#160;kdo mi chce uškodit? Pověz, jestli mému neklidnému mladému srdci bude souzeno žít až do smrti osaměle a&#160;pomalu uhasnout, nebo najde sobě rovné a&#160;souhlasně, radostně se obě rozbuší… až do nového trápení? Uhodni mi, pod jakým modrým nebem, za kolika horami a&#160;lesy žije můj jasný sokol, a&#160;zda svou sokolici bystrým zrakem vyhlíží a&#160;chová k&#160;ní lásku? Zamiluje si ji na život a&#160;na smrt, nebo jeho láska uvadne, oklame ji nebo ne? A&#160;ještě něco, když už mi hádáš, pověz mi, jak dlouho ještě spolu budeme utrácet svá léta, sedět v&#160;tmavém koutě a&#160;číst v&#160;pekelných knihách, anebo kdy se s&#160;tebou po dobrém rozloučím, až k&#160;zemi se ti pokloním, poděkuju za to, žes mě živil, napájel a&#160;krmil a&#160;vyprávěl mi pohádky? Ale dej si pozor, řekni celou pravdu, nezalži mi, už je čas, drž se!“</p>
			<p class="MLP-text">Její odhodlanost sílila, ale při posledních slovech jí selhal vzrušením hlas, jako by jakási vichřice unášela její srdce. Oči se jí zaleskly a&#160;horní ret se lehce rozechvěl. Bylo znát, že v&#160;každém jejím slově se tají výsměch, kroutí se jako had, ale v&#160;jejím smíchu zazníval pláč. Naklonila se k&#160;starci přes stůl a&#160;pronikavě, s&#160;dychtivou pozorností se vpíjela do jeho zkalených očí. Ordynov slyšel, jak se jí rozbušilo srdce, a&#160;když se na ni zahleděl, vykřikl jako u&#160;vytržení. Chtěl vstát. Ale starcův letmý pohled ho znovu přikoval na místo: skrývala se v&#160;něm podivná směsice pohrdání, posměchu, urážlivého neklidu a&#160;zároveň záludné, chytrácké zvědavosti. Ordynov sebou škubl a&#160;cítil, jak se v&#160;něm zvedá bezmezný hněv, kypí mu žluč a&#160;hněte ho pocit urážky.</p>
			<p class="MLP-text">Stařec se díval na svou Kateřinu zamyšleně, s&#160;jakousi smutnou zvědavostí. Slova byla vyřčena a&#160;bodala. Ale nehnul ani brvou a&#160;jen se pousmál, když domluvila.</p>
			<p class="MLP-text">„Chceš toho vědět moc najednou, ty moje opeřené pískle, moje ptáče, co si zamanulo létat! Nalej mi vrchovatý pohár. Nejdřív se napijem na rozloučenou a&#160;dobrou vůli, aby mě neuřklo něčí zlopověstné oko. Ďábel je silný a&#160;svádí ke hříchu.“</p>
			<p class="MLP-text">Pozvedl pohár a&#160;napil se. Čím víc pil, tím byl bledší. Oči mu zrudly jako uhlíky. Bylo zřejmé, že jejich zimničný lesk a&#160;náhle zesinalý obličej jsou předzvěstí nového chorobného záchvatu. Víno bylo silné, takže po jednom vypitém poháru se Ordynovovi postupně zamlžoval zrak.</p>
			<p class="MLP-text">Vzbouřená krev se projevila: zaplavila mu srdce a&#160;mátla rozum. Nalil si a&#160;trochu se napil&#160;– nevěděl, co dělá. Netušil, jak by se zbavil sílícího neklidu, a&#160;krev v&#160;žilách se mu rychleji rozproudila. Připadal si jako v&#160;horečnatém snu, a&#160;přestože napínal sluch i&#160;zrak, jen stěží sledoval, co se odehrávalo mezi jeho podivnými hostiteli.</p>
			<p class="MLP-text">Stařec mrštil stříbrným pohárem o&#160;stůl, až zazvonil.</p>
			<p class="MLP-text">„Nalej, Kateřino!“ zvolal. „Nalej mi ještě, ty nehodná dcero, nalévej až do úpadu! Pochovej staříka a&#160;skoncuj s&#160;ním! Nalij mi ještě, krasavice! Připijem si spolu! Copak že tak málo piješ?… Já to vidím…“</p>
			<p class="MLP-text">Kateřina mu odpovídala, ale Ordynov nezachytil její slova. Nedomluvila, stařec ji popadl za ruku, jako by už nedokázal tajit, co ho tížilo. Byl smrtelně bledý, oči se mu střídavě kalily a&#160;divoce žhnuly, zbledlé rty se chvěly. Přeskakujícím zmateným hlasem, v&#160;němž chvílemi problesklo jasné zvláštní zanícení, spustil:</p>
			<p class="MLP-text">„Dej sem ruku, krasavice, ukaž, pohádám ti, povím ti celou pravdu. Jsem doopravdy čaroděj&#160;– nespletla ses! Tvoje zlaté srdce ti správně napovědělo a&#160;já nehodlám před ním, prostým a&#160;hloupoučkým, nic tajit! Ale jedno jsi nepochopila: já, čaroděj, tě nebudu přivádět k&#160;rozumu! Rozum a&#160;dívčí srdce, to nejde dohromady. Dávat ti ponaučení, to je jako hrách na stěnu házet! Ty sama jsi chytrá jako zmije, když ti srdce pláče! Sama najdeš cestu, prosmýkneš se všude, kde číhá neštěstí, a&#160;prosadíš svou vůli, chytračko! Jednou vezmeš na pomoc rozum, a&#160;když to nepůjde, přibereš na pomoc krásu, obloudíš, černým okem rozum omámíš&#160;– krása láme skály a&#160;i to železné srdce se zlomí! Ptáš se, jestli tě čeká žal? Lidský žal tíží jako kámen, ale slabému srdci nenakládají těžká břemena! Neštěstí navštěvuje silné: potají pláčou krvavými slzami, ale nežádají dobré lidi o&#160;almužnu. Tvoje hoře je jako stopa v&#160;písku&#160;– déšť ji spláchne, slunce vysuší, bujný vítr zchladí, odvane! A&#160;ještě ti něco předpovím: Kdo si tě zamiluje, za tím půjdeš jako otrokyně, sama o&#160;své vůli se zřekneš svobody, dáš ji do zástavy a&#160;už si ji nevezmeš zpátky. Neumíš včas dát sbohem lásce, zaseješ zrno a&#160;tvůj zhoubce sklidí celý klas! Ty moje něžná holčičko, děťátko, zlatá hlavičko, upustila jsi do mého poháru svou slzu-perlu, ale to ti nestačilo, sto jiných jsi prolila, pěkné slůvko jsi ztratila a&#160;vlastním hořem ses vychloubala! Nermuť se pro tu slzu, kapku nebeské rosy! Ta tvoje perla se ti vrátí i&#160;s&#160;úrokem. Za dlouhé nešťastné noci, kdy tě bude sužovat žal i&#160;černé myšlenky, skane do tvého horoucího srdce jiná slza, krvavá a&#160;žhavá jako rozpálené olovo. Do krve ti rozleptá bílá ňadra a&#160;až do smutného pošmourného rána, jaké bývá za nepohody, se budeš převracet na svém lůžku, prolévat rudou krev a&#160;ani do příštího dne tu čerstvou ránu nevyhojíš! Nalej mi ještě, Kateřino, za tu moudrou radu, nalej, holubice moje! Dál bych už darmo mluvil…“</p>
			<p class="MLP-text">Hlas mu zeslábl a&#160;roztřásl se: zdálo se, že propukne v&#160;pláč… Nalil si víno a&#160;lačně vyprázdnil další pohár; znovu pohár zazvonil o&#160;stůl. Jeho zakalený pohled opět vyšlehl jako plamen.</p>
			<p class="MLP-text">„Žij tak, jak se ti líbí!“ vykřikl. „Co je tam, to je tam! Nalej mi ještě, podej mi plný pohár, aby moje bujná hlava klesla a&#160;duše odumřela! Ulož mě ke spánku, abych se nedočkal rána, ztratil paměť. Co je propito, to je prožito! Kupci nejde zboží na odbyt, a&#160;tak ho dává zdarma! A&#160;přitom by ho o&#160;své vůli neprodal pod cenu. Tekla by nepřátelská i&#160;nevinná krev a&#160;nádavkem by ten, kdo kupuje, přidal svou ztracenou duši! Nalej, Kateřino, nalej ještě!“</p>
			<p class="MLP-text">Ale ruka svírající pohár strnula, znehybněla. Murin těžce, namáhavě dýchal a&#160;hlava mu klesla. Naposledy upřel na Ordynova matný pohled, ale i&#160;ten pohasl a&#160;olověná víčka se semkla. V&#160;jeho obličeji se rozlila smrtelná bledost… Ještě chvilku pohyboval a&#160;poškubával rty, jako by se pokoušel cosi říci, ale vtom mu z&#160;očí vyklouzla horká slza, uvízla na řasách a&#160;zvolna stékala po bledé tváři… Ordynov už to déle nesnesl. Vstal, vrávoravě vykročil směrem ke Kateřině a&#160;vzal ji za ruku. Ale ona se na něj ani nepodívala, jako by ho nevnímala, nepoznávala…</p>
			<p class="MLP-text">Jako by i&#160;ona upadla do bezvědomí: zaměstnávala ji jediná utkvělá myšlenka. Přitiskla se k&#160;prsům spícího starce, objala ho svou bílou paží kolem krku a&#160;hleděla na něho ohnivým spalujícím pohledem jako přikovaná. Nepozorovala, že ji Ordynov vzal za ruku. Konečně se k&#160;němu otočila a&#160;zadívala se na něj dlouhým pronikavým pohledem. Nakonec jako by ho poznala a&#160;na jejích rtech se objevil bolestný, užaslý úsměv…</p>
			<p class="MLP-text">„Odejdi,“ zašeptala, „jsi opilý a&#160;zlý! Ty nejsi můj host!“ Pak se zase otočila ke starci a&#160;přisála se k&#160;němu očima.</p>
			<p class="MLP-text">Jako by střežila jeho dech a&#160;pohledem hýčkala jeho spánek. Bála se snad vydechnout&#160;– krotila bušící srdce, které překypovalo posedlou láskou. Ordynova se zmocnilo zoufalství, zuřivost a&#160;nevyčerpatelný hněv…</p>
			<p class="MLP-text">„Kateřino! Kateřino!“ zvolal a&#160;sevřel její ruku jako v&#160;kleštích.</p>
			<p class="MLP-text">V&#160;jejím obličeji se mihl bolestný stín. Pak zvedla hlavu a&#160;pohlédla na něho tak výsměšně, s&#160;takovým vyzývavým pohrdáním, že se stěží udržel na nohou. Ukázala na spícího starce a&#160;znovu zpražila Ordynova drásavým ledovým pohledem, jako by se v&#160;jejích očích usadil všecek nepřítelův výsměch.</p>
			<p class="MLP-text">„Snad mě nezabije,“ procedil mezi zuby Ordynov v&#160;záchvatu zuřivosti.</p>
			<p class="MLP-text">Jako by mu démon našeptal, že jí porozuměl… Srdce mu poskočilo radostí nad Kateřininou utkvělou myšlenkou…</p>
			<p class="MLP-text">„Koupím si tě, krasavice, od tvého kupce, když potřebuješ mou duši! Aby mě nemusel sám zabít…“</p>
			<p class="MLP-text">Strnulý úsměšek, který se trvale usídlil v&#160;její tváři, ho ochromoval a&#160;zraňoval. Skoro v&#160;bezvědomí se opřel rukou o&#160;stěnu a&#160;strhl z&#160;háku starcův drahý starodávný nůž. V&#160;jejím obličeji se snad kmitl údiv, ale současně v&#160;nich poprvé zableskla zlost a&#160;pohrdání. Udělalo se mu nevolno… Cítil, že kdosi ponouká, vybízí jeho tápající ruku k&#160;šílenému činu: vytáhl nůž… Kateřina ho nehybně, se zatajeným dechem sledovala.</p>
			<p class="MLP-text">Pohlédl na starce…</p>
			<p class="MLP-text">Najednou se mu zdálo, že starcovo pootevřené oko po něm výsměšně pokukuje… Jejich pohledy se setkaly a&#160;Ordynov neuhnul očima… To trvalo několik minut… náhle měl pocit, že se starcův obličej rozesmál a&#160;místností se rozlehl ďábelský, ubíjející, mrazivý smích. Hlavou se mu prosmýkla černá myšlenka: roztřásl se a&#160;nůž mu vypadl z&#160;ruky. Kateřina vykřikla, jako by se vzpamatovala z&#160;jakéhosi tíživého snu, zapomnění, jako by odehnala noční můru… Sinalý stařec se zvolna vztyčil na lůžku a&#160;zlostně odkopl nůž do kouta. Kateřina tu stála bledá, ztuhlá, nehybná, oči zavřené, s&#160;výrazem nesnesitelně tupé, křečovité bolesti; zastřela si rukama tvář a&#160;s&#160;drásavým výkřikem, téměř v&#160;mdlobách, sklesla starci k&#160;nohám…</p>
			<p class="MLP-text">„Aljošo! Aljošo!“ vydralo se jí ze sevřeného hrdla.</p>
			<p class="MLP-text">Murin ji objal mohutnými pažemi a&#160;téměř ji zdrtil v&#160;náručí. Když ukryla tvář na jeho prsou, rozesmál se každý rys jeho obličeje netajeným, nestoudným smíchem, až se v&#160;Ordynovovi úzkostně rozechvěla každá žilka. Klam, vypočítavost, kruté žárlivé tyranství a&#160;hrůza při pohledu na ubohé rozdrásané srdce&#160;– to všecko vyčetl z&#160;toho neskrývaného bezostyšného smíchu…</p>
			<p id="toc_marker-1-2-3" class="MLP-uroven3-nadpis">3</p>
			<p class="MLP-text-bez1radku">Když pobledlý, vyplašený Ordynov, který se ještě nevzpamatoval ze včerejšího otřesu, otevřel nazítří v&#160;osm hodin ráno dveře Jaroslava Iljiče, kam zašel, aniž sám věděl, proč, zděšeně ucouvl a&#160;zkoprněle zůstal stát na prahu: spatřil totiž v&#160;pokoji Murina. Stařec byl ještě bledší než on sám a&#160;zdálo se, že se sotva drží na nohou, natolik ho vyčerpávala nemoc. Nedbal na prosby Jaroslava Iljiče, rozradostněného takovou návštěvou, aby se posadil. Když Jaroslav Iljič zahlédl Ordynova, rovněž vykřikl, ale vzápětí radost vystřídaly rozpaky, které ho nečekaně přepadly v&#160;půli cesty od stolu k&#160;sousední židli. Bylo zřejmé, že neví, co si počít. Plně si uvědomoval, jak nepatřičně se chová, když v&#160;tak vypjatém okamžiku bafá ze své dýmky a&#160;nechává hosta stát, ale jeho rozpaky byly natolik silné, že dýmal z&#160;plných plic a&#160;dokonce s&#160;jistým zápalem. Ordynov nakonec vstoupil dovnitř a&#160;letmo zašilhal na Murina. V&#160;starcově tváři se znovu mihl včerejší škodolibý úsměšek, až se Ordynov rozhořčením roztřásl. Ale stařec vzápětí potlačil nepřátelský výraz a&#160;zatvářil se nepřístupně a&#160;uzavřeně. Hluboce se svému podnájemníkovi uklonil… Celá ta scéna konečně vyburcovala Ordynovovo vědomí. Pozorně se zadíval na hostitele, aby zjistil situaci. Jaroslav Iljič se zavrtěl, ošil:</p>
			<p class="MLP-text">„Jen dál,“ pobídl ho konečně, „jen dál, drahý příteli… Ozařte můj skrovný příbytek svou přítomností a&#160;vtiskněte mu pečeť své výjimečnosti…“ Pokynul do rohu místnosti, začervenal se jako růže, ale zapletl se a&#160;ze vzteku, že ta nejvzletnější věta se přerušila a&#160;zapadla bez ohlasu, hřmotně přisunul židli přímo doprostřed pokoje.</p>
			<p class="MLP-text">„Neruším? Chtěl jsem jen na pár minut…“</p>
			<p class="MLP-text">„Co vás napadá? Vy mě nemůžete rušit! Prosím… ale… dovolte… šálek čaje… Hej, sluho! Jsem si jist, že ani vy neodmítnete ještě jeden šáleček…“ Obrátil se k&#160;Murinovi.</p>
			<p class="MLP-text">Ten souhlasně přikývl.</p>
			<p class="MLP-text">Hostitel přivolal sluhu a&#160;co nejpřísněji požádal o&#160;další tři šálky. Pak se posadil vedle Ordynova. Chvíli vrtěl hlavou jako gypsový kocour a&#160;nakláněl se střídavě k&#160;Murinovi a&#160;Ordynovovi. Ocitl se v&#160;nepříjemné situaci. Bylo vidět, že má na jazyku cosi choulostivého, přinejmenším pro jednu stranu, ale přes veškeré úsilí ze sebe nevymáčkl ani slovo… Také Ordynov zrozpačitěl. V&#160;jednom okamžiku oba spustili současně… Mlčenlivý Murin je zvědavě pozoroval, ústa otevřená a&#160;zuby vyceněné…</p>
			<p class="MLP-text">„Přišel jsem vám oznámit,“ začal Ordynov, „že vzhledem k&#160;jisté nepříjemné události jsem nucen se odstěhovat…“</p>
			<p class="MLP-text">„Považte, to je zvláštní!“ přerušil ho Jaroslav Iljič. „Přiznám se, byl jsem celý pryč, když mi tenhle úctyhodný stařec dnes ráno oznámil vaše rozhodnutí. Ale…“</p>
			<p class="MLP-text">„Moje rozhodnutí?“ zeptal se překvapeně Ordynov a&#160;pohlédl na Murina.</p>
			<p class="MLP-text">Stařec si pohladil plnovous a&#160;usmál se do rukávu.</p>
			<p class="MLP-text">„Ano, prosím,“ pokračoval Jaroslav Iljič, „ostatně, mohu se mýlit. Ale troufám si tvrdit&#160;– a&#160;ručím svou ctí&#160;– že ve slovech toho úctyhodného starého muže nebyl ani stín nějaké urážky…“</p>
			<p class="MLP-text">Jaroslav Iljič zrudl a&#160;jen stěží potlačil vzrušení. Murin, jako by dostatečně pobaven rozpaky svého hostitele i&#160;hosta, postoupil o&#160;krok dopředu.</p>
			<p class="MLP-text">„Já jen, vaše blahorodí,“ začal a&#160;zdvořile se Ordynovovi uklonil, „si kvůli vám dovolil obtěžovat Jeho blahorodí… Sám víte, pane… že tento… já i&#160;hospodyně bychom ze srdce rádi… ale znáte to, jak žijeme! Modlíme se k&#160;Bohu všemohoucímu, aby nás zachoval při životě… Sám to vidíte, pane, jak si nemám naříkat?“ A&#160;Murin si otřel rukávem vousy.</p>
			<p class="MLP-text">Ordynovovi se udělalo skoro nevolno.</p>
			<p class="MLP-text">„Ano, ano, říkal jsem vám,“ vmísil se hostitel, „je nemocný, je to <span class="MLP-znak-kurziva-11b">malheur</span>… totiž chtěl jsem to vyjádřit francouzsky, ale odpusťte, já natolik francouzsky neumím, to&#160;–</p>
			<p class="MLP-text">„Ano, prosím…“</p>
			<p class="MLP-text">„Ano, prosím, totiž…“</p>
			<p class="MLP-text">Ordynov a&#160;hostitel se jeden druhému uklonili, každý ze své židle a&#160;trochu našišato, a&#160;oba zakryli rozpaky omluvným smíchem. Věcný hostitel se hbitě vzpamatoval.</p>
			<p class="MLP-text">„Mimochodem, podrobně jsem se vyptával tady toho poctivého člověka,“ začal, „a on mi tvrdil, že choroba té ženy…“</p>
			<p class="MLP-text">Ohleduplný hostitel spěšně, tázavě pohlédl na Murina, nejspíš aby utajil určité rozpaky.</p>
			<p class="MLP-text">„Ano, hospodyně…“</p>
			<p class="MLP-text">Taktní hostitel dál nenaléhal.</p>
			<p class="MLP-text">„Hospodyně, totiž vaší bývalé bytné, a&#160;já jsem doopravdy… no ano! Víte, je nemocná. On tvrdí, že vás obtěžuje… při práci, a&#160;i on sám… Mimochodem, zatajil jste mi jednu důležitou okolnost, příteli!“</p>
			<p class="MLP-text">„Jakou?“</p>
			<p class="MLP-text">„O&#160;té pušce, prosím…“ skoro zašeptal shovívavě hostitel a&#160;v&#160;jeho tenoru zazněla milióntina jemné výčitky… „Ale…“ dodal rychle, „všecko už vím, všecko mi řekl… Zachoval jste se šlechetně, že jste mu odpustil jeho bezděčné provinění… Přísahám, měl v&#160;očích slzy!“</p>
			<p class="MLP-text">Znovu se začervenal, oči mu zasvítily a&#160;dojatě se zavrtěl na židli.</p>
			<p class="MLP-text">„Já, totiž my, pane, Vaše blahorodí, totiž kupříkladu já i&#160;moje hospodyně se za vás modlíme,“ začal Murin a&#160;upřel pohled na Ordynova, mezitímco hostitel potlačil obvyklé vzrušení, „ale sám víte, pane, ona je nemocná hloupá osoba a&#160;já sám se sotva udržím na nohou…“</p>
			<p class="MLP-text">„Ano, jsem ochoten,“ přerušil ho netrpělivě Ordynov, „nechme už toho, prosím. Jsem ochoten, třeba hned…“</p>
			<p class="MLP-text">„Ne, totiž, abyste věděl, pane, byli jsme s&#160;Vaší milostí spokojeni…“ a&#160;stařec se hluboko uklonil. „O&#160;tom nemluvím, pane. Chtěl jsem jenom říct… Vždyť ona, pane, je skoro moje příbuzná, totiž vzdálená, z&#160;desátého kolena, jak se říká… Odpusťte mi, že mluvím prostě, pane, jsme nevzdělaní lidé… a&#160;ona už je odmalička taková! Nemá to v&#160;hlavě v&#160;pořádku, vyrostla v&#160;lese jako vesničanka mezi burlaky a&#160;hřebci. Pak jim shořel dům a&#160;její matka uhořela. Otec taky našel smrt v&#160;plamenech. Ona vám napovídá bůhvíco… Já se do toho nepletu, ale prohlíželi ji v&#160;Moskvě chi-ch… chi-lurgové… celá komis… Je pomatená, tak je to, pane! Má jenom mě, žije se mnou. Žijeme a&#160;prosíme Boha, doufáme v&#160;pomoc Nejvyššího… Já jí v&#160;ničem neodporuju…“</p>
			<p class="MLP-text">Ordynov změnil výraz. Hostitel hleděl střídavě na jednoho a&#160;na druhého.</p>
			<p class="MLP-text">„O&#160;tom nemluvím, pane… kdeže!“ opravil se Murin a&#160;důležitě pokýval hlavou. „Ona, kupříkladu, je jako divá, hotová vichřice, horká, nezkrotná hlava. Pořád by jen chtěla milého a&#160;odpusťte, touží po lásce a&#160;z&#160;toho se pomátla. Utěšuju ji pohádkama… Viděl jste sám, pane, odpusťte mi mou hloupou řeč,“ ukláněl se a&#160;utíral si rukávem plnovous, „jak se kupříkladu měla k&#160;vám a&#160;vy, kupříkladu, Vaše milosti, jste ráčil ztratit hlavu…“</p>
			<p class="MLP-text">Hostitel vzplanul a&#160;vyčítavě se na Murina podíval. Ordynov měl co dělat, aby nevyskočil ze židle.</p>
			<p class="MLP-text">„Ne… totiž, o&#160;tom nemluvím, pane… Jsem jen prostý mužik, a&#160;když jste si ráčil přát… Samosebou, jsme nevzdělaní lidé, jsme vám k&#160;službám, pane…“ a&#160;znovu se uklonil až k&#160;zemi, „a spolu se ženou budeme se za vás modlit… Co potřebujeme? Hlavně abysme měli co jíst a&#160;byli zdraví, jinak si na nic nestěžujeme… Ale co dělat, pane, mám snad strkat hlavu do oprátky? Sám víte, jak to na světě chodí. Politujte nás, pane, co bysme si počali s&#160;milovníkem? Odpusťte mi to prosté slovo… Já jsem jen mužik a&#160;vy jste pán… Vaše jasnost je mladá, má svou hrdost a&#160;horkou krev a&#160;ona, sám to znáte, je jako malé nerozumné dítě… Člověk se ani nenaděje a&#160;zhřeší. Je statná ženská, tváře jako slabikáře, nikoho neurazí a&#160;mě sužuje nemoc. No co, čert vám poplet hlavu! A&#160;já jí vypravuju pohádky, aby se uklidnila. Jak bysme se za vás se ženou modlili! A&#160;i kdyby byla vašemu srdci milá, blahorodí, je to prostá ženská, venkovanka, nemytá a&#160;nečesaná, hlupačka&#160;– ta se hodí ke mně, k&#160;mužikovi! A&#160;vy, pane, blahorodí, byste po takových neměl házet očkem! Jak bysme se za vás modlili! Oho!“</p>
			<p class="MLP-text">Murin se znovu ukláněl až k&#160;zemi a&#160;utíral si rukávem plnovous. Hostitel nevěděl, co má dělat.</p>
			<p class="MLP-text">„Ano, ano, tenhle dobrý muž,“ poznamenal nakonec rozpačitě, „mi vyprávěl, že mezi vámi došlo k&#160;nějakým neshodám. Neodvažuju se tomu věřit, příteli… Slyšel jsem, že jste pořád ještě nemocný,“ převedl spěšně hovor jinam, oči mu zaslzely dojetím a&#160;s&#160;nesmírnými rozpaky si prohlížel svého hosta.</p>
			<p class="MLP-text">„Ano, prosím… Kolik jsem vám dlužen?“ obrátil se Ordynov kvapně k&#160;Murinovi.</p>
			<p class="MLP-text">„Co to povídáte, panáčku? Nejsme penězoměnci v&#160;chrámu! Ne­urážejte nás, pane! Styďte se: čím jsme vás s&#160;manželkou urazili? Co vás to napadá!“</p>
			<p class="MLP-text">„To je ale divné, můj milý: náš přítel si u&#160;vás pronajal pokoj. Nemyslíte, že byste ho urazili, kdybyste si odmítli vzít peníze?“ zasáhl hostitel, který pokládal za svou povinnost dokázat Murinovi neobvyklost a&#160;choulostivost jeho jednání.</p>
			<p class="MLP-text">„Co vás napadá, pane! Co to říkáte, blahorodí? Urazili jsme vás snad něčím? Neprokazovali jsme vám čest? Snažili jsme se, jak jsme mohli. Nechte toho, drahý pane. Pánbůh vám odpusť! Jsme snad neznabozi? Mohl byste u&#160;nás bydlet, sdílet s&#160;námi naši prostou stravu, mohl byste si poshovět, nehnout ani prstem… a&#160;neřekli bysme ani slovo. Ale ďábel vám poplet hlavu. Já sám jsem nemocný člověk a&#160;moje hospodyně taky&#160;– co naděláte! Neměl by vám kdo posloužit, i&#160;kdybysme rádi posloužili, z&#160;celého srdce rádi! Budeme se za vás s&#160;hospodyní od rána do večera modlit!“</p>
			<p class="MLP-text">Znovu se hluboce, až po pás uklonil. Z&#160;hostitelových dojatých očí vyklouzla slza. Hleděl na Ordynova jako u&#160;vytržení.</p>
			<p class="MLP-text">„Řekněte, taková šlechetná vlastnost! Doslova posvátná pohostinnost ruského lidu, prosím!“</p>
			<p class="MLP-text">Ordynov se na něj divoce podíval a&#160;skoro se zděsil&#160;– změřil hostitele pohledem od hlavy až k&#160;patě.</p>
			<p class="MLP-text">„Ano, na mou věru, pane, pohostinnost ctíme, a&#160;jak, pane!“ přitakal Murin a&#160;zaclonil si rukávem plnovous. „Vážně, teď mě napadá: mohl byste být naším hostem, pane…“ pokračoval a&#160;přiblížil se k&#160;Ordynovovi, „a já bych slůvko neřekl… Den, dva, nic proti tomu. Ale čert vám poplet hlavu… Moje hospodyně je nemocná… Nebýt toho&#160;– kdybych žil kupříkladu sám&#160;– já bych vaši milost počastoval, jak já bych se staral! Komu bysme měli prokázat čest, když ne vám? Já bych vás vyléčil, věřte, znám prostředky… Namouvěru, mohl byste být naším hostem, pobýt u&#160;nás, dávám vám své slovo, pane!“</p>
			<p class="MLP-text">„A&#160;opravdu&#160;– neexistuje nějaký lék?“ poznamenal hostitel, ale nedopověděl.</p>
			<p class="MLP-text">Ordynov se zbytečně unáhlil, když před chvílí s&#160;divokým úžasem měřil hostitele pohledem. Byl to samozřejmě ten nejčestnější a&#160;nejšlechetnější člověk, ale nyní všecko pochopil a&#160;ocitl se ve svízelné situaci… Měl chuť puknout smíchy, jak se říká! Kdyby se ocitl mezi čtyřma očima s&#160;Ordynovem&#160;– takoví přátelé!&#160;– přirozeně by se neudržel a&#160;propadl by záchvatu veselí. V&#160;každém případě by to provedl zcela ušlechtile, pak by procítěně Ordynovovi stiskl ruku a&#160;upřímně by ho ubezpečil, že k&#160;němu chová dvojnásobnou úctu a&#160;že ho v&#160;každém případě… vzhledem k&#160;jeho mládí omlouvá. Ale teď při vší své taktnosti se dostal do trapné situace a&#160;nejradši by se někam schoval…</p>
			<p class="MLP-text">„Prostředky, totiž léky!“ navázal Murin a&#160;jeho obličej po hostitelově nevhodném výkřiku ztuhl. „Pane, já, hloupý mužik bych řekl,“ a&#160;postoupil ještě o&#160;krok, „že jste pořád ležel v&#160;knihách a&#160;nabral jste příliš mnoho rozumu… A&#160;nakonec, jak říkáme my mužici, moc rozumu škodí a&#160;z&#160;rozumu je nerozum.“</p>
			<p class="MLP-text">„Stačí!“ přerušil ho přísně hostitel.</p>
			<p class="MLP-text">„Musím už jít!“ řekl Ordynov. „Díky, příteli, určitě k&#160;vám zase zajdu,“ odpověděl na dvojnásobné zdvořilůstky hostitele, který nebyl s&#160;to ho déle zdržet. „Buďte sbohem…“</p>
			<p class="MLP-text">„Buďte spánembohem, vaše blahorodí, spánembohem, pane. Nezapomeňte na nás a&#160;přijďte nás navštívit!“</p>
			<p class="MLP-text">Ordynov už ho neposlouchal a&#160;vyšel ven jako nepříčetný.</p>
			<p class="MLP-text">Už se neovládl; připadal si jako ubitý a&#160;vědomí otupělo. Vskrytu cítil, že ho sužuje choroba, ale zahnízdilo se v&#160;něm jakési chladné zoufalství, cítil v&#160;prsou tlumenou bolest, která ho vysávala. Nejraději by na místě zemřel. Nohy se mu podlomily: dřepl si u&#160;ohrady a&#160;nevšímal si ani kolemjdoucích, ani davu, který se kolem něho shlukl, nevnímal otázky ani volání okolních zvědavců. Náhle zaslechl v&#160;množství hlasů ten Murinův. Zvedl hlavu a&#160;uviděl, že stařec skutečně stojí před ním: jeho bledý obličej byl vážný a&#160;zádumčivý. To byl docela jiný člověk než ten, co se mu tak drsně vysmíval u&#160;Jaroslava Iljiče. Ordynov se vztyčil. Murin ho vzal za ruku a&#160;vyvedl z&#160;davu…</p>
			<p class="MLP-text">„Ještě si musíš odnést svoje poklady!“ řekl a&#160;zašilhal na Ordynova. „Netrap se, pane!“ vykřikl. „Jsi ještě mladý, co by ses trápil!“</p>
			<p class="MLP-text">Ordynov neodpověděl.</p>
			<p class="MLP-text">„Urazil ses? Je vidět, že tě to pořádně vzalo… Ale proč by ses urážel?… Každý si chrání svoje!“</p>
			<p class="MLP-text">„Neznám vás,“ řekl Ordynov, „a nechci znát vaše tajemství. Ale co ona, ona?…“ vypravil ze sebe a&#160;vytryskly mu slzy. Vítr je postupně strhával z&#160;tváří… Utíral si je rukou. Jeho gesta, pohled, bezděčné pohyby rozechvělých promodralých rtů&#160;– to všecko věštilo šílenství.</p>
			<p class="MLP-text">„Už jsem ti povídal,“ řekl Murin a&#160;svraštil obočí, „že je pomatená… Jak a&#160;proč se to stalo&#160;– to ti neřeknu. Proč bys to měl vědět? Ale já ji mám rád takovou, jaká je. Zamiloval jsem si ji víc než svůj život a&#160;nikomu ji nedám. Teď už chápeš…“</p>
			<p class="MLP-text">V&#160;Ordynovových očích kmitl záblesk.</p>
			<p class="MLP-text">„A&#160;proč… proč mám pocit, jako bych přišel o&#160;život? Proč mě bolí srdce? Proč jsem Kateřinu poznal?“</p>
			<p class="MLP-text">„Proč?“ Murin se ušklíbl a&#160;zamyslel se. „Sám nevím,“ prohodil nakonec. „Ženské vrtochy nejsou jako mořská hlubina, prohlídneš je, ale ženská chytračí, nedá se, chce žít. Všeho se pro ni vzdej! Abys věděl, pane, chtěla s&#160;vámi odejít,“ pokračoval zamyšleně. „Pohrdla starým, užila si s&#160;ním všecko, co mohla! Zprvu jste se jí tuze zalíbil… Ať už jste to byl vy, nebo někdo jiný!… Já jí nic neodepřu: kdyby chtěla modré z&#160;nebe, snesu jí ho, i&#160;kdybych ho měl vykouzlit! Je marnivá. Zachtělo se jí volnosti, a&#160;sama neví, po čem vlastně její srdce blouzní. A&#160;nakonec poznala, že lepší je to postaru! Ach, pane! Jsi ještě moc mladý! Srdce máš horoucí jako děvče, co si utírá rukávem slzy, protože je milý opustil! Abys věděl, pane: slaboch nemá výdrž. Dej mu všecko a&#160;on přijde a&#160;všecko ti vrátí. Dej mu půl pozemského království, jen to zkus a&#160;víš, co bude? Schová se ti do boty, tak je najednou maličký. Dej mu volnost, ale sám se spoutá a&#160;vrátí ti ji. Hloupému srdci ani volnost neprospěje! S&#160;takovou náturou se nedá žít! Říkám ti to, protože jsi ještě zelenáč. Co pro mě znamenáš? Jednou jsi tady, pak zas jinde. Ty nebo někdo jiný, to je stejné. Od začátku jsem věděl, že to tak dopadne. Ale tomu se nedá bránit, nesmíš ani slůvkem odmlouvat, jestli si chceš uchránit svoje štěstí. Víš, pane,“ filozofoval dál Murin, „jedno ti povím: říká se, že se stává ledacos. Někdo ze vzteku popadne nůž, a&#160;když ho nemá, zaútočí na nepřítele holýma rukama umíněně jako beran a&#160;ještě mu prokousne chřtán. Ale když mu dají do ruky nůž a&#160;nepřítel mu sám nastaví hruď, nejspíš ucouvne!“</p>
			<p class="MLP-text">Vešli do dvora. Tatar už zdálky zahlédl Murina, smekl před ním čepici a&#160;upřeně, lišácky, se zadíval na Ordynova.</p>
			<p class="MLP-text">„Tak co, máti je doma?“ křikl na něho Murin.</p>
			<p class="MLP-text">„Doma.“</p>
			<p class="MLP-text">„Řekni, ať mu pomůže odnést ty jeho poklady! Hybaj!“</p>
			<p class="MLP-text">Vystoupili po schodech nahoru. Babka, která sloužila u&#160;Murina, bručivě svazovala podnájemníkův majetek do velkého uzlu. Ukázalo se, že to je opravdu Tatarova matka.</p>
			<p class="MLP-text">„Počkej… ještě ti něco přinesu… Něco tam zůstalo…“</p>
			<p class="MLP-text">Murin vešel do svého bytu. Za okamžik se vrátil a&#160;podal Ordynovovi podušku, bohatě vyšívanou hedvábím a&#160;haraskou&#160;– tu, co mu podložila Kateřina pod hlavu, když byl nemocný.</p>
			<p class="MLP-text">„Tohle ti posílá,“ řekl Murin. „A&#160;teď odejdi po dobrém a&#160;dej si pozor, netoulej se,“ dodal polohlasně, otcovským tónem, „nebo bude s&#160;tebou zle.“</p>
			<p class="MLP-text">Bylo znát, že nechce podnájemníka urazit. Ale v&#160;jeho pohledu na rozloučenou znovu zablýskla nekonečná zloba. Téměř s&#160;odporem zavřel za Ordynovem dveře.</p>
			<p class="MLP-text">Za dvě hodiny se Ordynov přestěhoval k&#160;Němci Spiesovi. Tinchen vyjekla, když ho uviděla. Hned se ho vyptávala na zdraví, a&#160;když zjistila, oč jde, neprodleně ho začala léčit. Starý Němec mu samolibě oznámil, že se zrovna chystal sejít dolů k&#160;domovním vratům a&#160;přibít tam novou vývěsku&#160;– dnes totiž přesně na pětník končila Ordynovova záloha po odečtení každodenního pronájmu. Stařec přitom neopomněl pochválit německou pečlivost a&#160;poctivost. Téhož dne se Ordynov znovu roznemohl a&#160;vstal teprve za tři měsíce.</p>
			<p class="MLP-text">Pomalu se uzdravoval a&#160;začal chodit ven. Život u&#160;Němce plynul klidně, jednotvárně. Němec neměl žádné zvláštní záliby a&#160;hezká Tinchen dokázala být vším, čím si jen pomyslíte, aniž ztratila dívčí čest. Ale pro Ordynova jako by život navždycky zešedivěl. Byl zádumčivý, podrážděný, bolestně nervní a&#160;nepozorovaně upadal do ošklivé stařecké hypochondrie. Někdy po celé týdny neotevřel svoje knihy. Budoucnost byla pro něho uzavřená, peníze ubývaly a&#160;on se předčasně utápěl v&#160;nečinnosti, dokonce ani nepřemýšlel o&#160;budoucnosti. Občas si připomněl svůj dřívější zápal pro vědu, nadšení, vlastní vize, ale to všecko ho teď pouze drtilo, tlumilo jeho energii. Záměry se nerealizovaly. Tvůrčí schopnost vyschla. Připadalo mu, že všecky ty vize schválně vyrůstaly do gigantických rozměrů, aby se vysmály bezmocnosti svého tvůrce. Bezděčně se v&#160;těch smutných okamžicích přirovnával k&#160;vychloubačnému čarodějovu učni, který ukradl svému učiteli kouzelné zaklínadlo, rozkázal koštěti, aby nosilo vodu, a&#160;utopil se v&#160;ní, protože zapomněl, jak má nařídit „dost“. Třeba by uskutečnil jakousi svébytnou originální myšlenku. Nebo by se stal umělcem ve vědě. Přinejmenším tomu dříve věřil a&#160;upřímná víra je záruka budoucnosti. Teď se leckdy své slepé víře vysmíval a&#160;cítil, jak ustrnul.</p>
			<p class="MLP-text">Před půlrokem vymyslel a&#160;hodil na papír ucelený nárys, do něhož (to víte, mládí!) ve chvílích, kdy ho opustil tvůrčí zápal, vkládal reálné naděje. Práce se vztahovala k&#160;dějinám církve a&#160;tehdy v&#160;ní vyložil svoje nejvroucnější, nejupřímnější přesvědčení. Nyní si svůj nárys přečetl, přepracoval, přemýšlel o&#160;něm, rozpitvával ho a&#160;nakonec svůj záměr zavrhl, aniž na troskách vybudoval novou stavbu. Začal mít sklon k&#160;mystice, věřil v&#160;předurčenost a&#160;tajemnost. Ubožák trpěl a&#160;prosil Boha o&#160;uzdravení. Němcova služebná, ruská pobožná babka, zapáleně líčila, jak se jejich tichý podnájemník modlí a&#160;celé hodiny leží jako v&#160;bezvědomí na chrámové dlažbě.</p>
			<p class="MLP-text">Nikomu se ani slůvkem nezmínil o&#160;tom, co prožil. Ale občas, zejména za soumraku, v&#160;hodině, kdy mu hlahol zvonů připomněl okamžik, kdy se jeho srdce rozechvěle rozeznělo dosud nepoznaným citem, kdy vedle ní poklekl v&#160;kostele, zapomněl na celý svět a&#160;jen slyšel, jak jí buší plaché srdce, kdy radostnými zanícenými slzami uvítal novou naději, která se před ním vynořila v&#160;jeho samotářském životě&#160;– a&#160;tehdy se jeho navždy poraněná duše bouřila. Roztřásl se a&#160;milostná trýzeň v&#160;jeho nitru znovu vzplanula. Srdce se tklivě, vášnivě svíralo a&#160;zároveň se smutkem sílil jeho milostný cit. Často celé hodiny zapomínal na všecko, na svůj každodenní život, osamělý a&#160;zasmušilý sedával na jednom místě, zoufale pokyvoval hlavou, tiše plakal a&#160;šeptal si pro sebe: „Kateřino! Ty má nejdražší! Holubice moje! Sestřičko má osamělá!“</p>
			<p class="MLP-text">Trápila ho stále víc a&#160;víc jakási hrozivá myšlenka. Pronásledovala ho stále častěji a&#160;každodenně se mu před očima měnila ve skutečnost. Zdálo se mu&#160;– a&#160;nakonec tomu uvěřil&#160;– že Kateřina měla jasný rozum, ale Murin měl pravdu, když mluvil o&#160;jejím slabém srdci. Připadalo mu, že ji spojovalo se starcem jakési tajemství, ale neuvědomovala si svůj zločin a&#160;jako bílá holubice uvízla v&#160;jeho moci. Co to bylo za lidi? Nevěděl, ale ustavičně se mu zdálo o&#160;hlubokém věčném tyranství nad ubohým bezbranným stvořením a&#160;srdce se mu chvělo a&#160;svíralo bezmocným hněvem. Měl dojem, že před vylekaným zrakem náhle procitlé duše úkladně stavěli na odiv její pád, úkladně týrali ubohé, slabé srdce, úmyslně překrucovali pravdu, aby podpořili slepotu, kdykoliv to bylo zapotřebí, mazaně lichotili sklonům nezkušeného, prudkého, zmateného srdce a&#160;postupně přistřihovali křídla svobodomyslné duši, která nakonec nebyla schopná se vzepřít, ani žít svobodným opravdovým životem…</p>
			<p class="MLP-text">Pozvolna se stal z&#160;Ordynova ještě větší podivín než dřív, a&#160;po pravdě řečeno, bytní mu v&#160;tom ani trochu nebránili. Často se rád toulával dlouho bezcílně ulicemi. Volil především podvečerní hodinu a&#160;odlehlá tichá místa, kam zřídkakdy lidé zabloudili. Jednoho jarního deštivého večera, kdy člověku hrozí nastuzení, potkal v&#160;jedné uličce Jaroslava Iljiče.</p>
			<p class="MLP-text">Ten znatelně zhubl, jeho sympatický pohled pohasl a&#160;vypadal jako člověk zklamaný světem. Spěchal vyřídit jakousi neodkladnou záležitost, byl celý promoklý a&#160;zablácený a&#160;dešťová krůpěj jakýmsi skoro fantastickým způsobem po celý večer trůnila na jeho uměřeném, teď zmodralém nose. Navíc si pěstoval kníry. Právě ty Ordynova překvapily a&#160;také přítelův pohled: jako by se vyhýbal setkání se starým známým… Bylo to zvláštní: dotklo se ho to a&#160;rozbolelo ho srdce, které prozatím nepotřebovalo ničí soucit. Byl mu příjemnější dřívější prostý dobrosrdečný naivní a&#160;konečně, přiznejme si to&#160;– přihlouplý přítel, který si nečinil nároky na to, že zmoudří a&#160;zklame se. Je nepříjemné, ano, rozhodně nepříjemné, když hlupák, kterého jsme si oblíbili možná právě pro jeho hloupost, najednou zmoudří. Ostatně nedůvěra, s&#160;jakou hleděl na Ordynova, se vzápětí rozptýlila. Přes všecko svoje zklamání neopustil své dřívější zvyky, které, jak známo, provázejí člověka až do hrobu, a&#160;s&#160;rozkoší se dobýval do Ordynovova přátelského srdce. Nejprve poznamenal, že má spoustu práce, pak že se dávno neviděli, ale pojednou odvedl řeč jinam. Naříkal si, jak jsou lidé prolhaní, jak jsou pozemské statky nestálé, že všecko je marnost nad marnost, mimochodem dokonce víc než lhostejně se neopomněl zmínit o&#160;Puškinovi, s&#160;jistým cynismem o&#160;dobrých známých a&#160;závěrem dokonce naznačil, že takzvaní přátelé jsou lháři a&#160;intrikáni a&#160;že upřímné přátelství nikdy neexistovalo. Zkrátka a&#160;dobře, Jaroslav Iljič zmoudřel. Ordynov mu neodporoval, ale bylo mu nevýslovně, bolestně smutno, jako by pohřbil svého nejlepšího přítele…</p>
			<p class="MLP-text">„Ach, představte si… Málem bych zapomněl,“ pronesl náhle Jaroslav Iljič, jako by si vybavil něco obzvlášť zajímavého, „taková novinka! Důvěrně vám ji prozradím. Pamatujete se na náš dům?“</p>
			<p class="MLP-text">Ordynov sebou škubl a&#160;zbledl.</p>
			<p class="MLP-text">„Považte, nedávno tam odhalili celou zlodějskou bandu, totiž tlupu, doupě, prosím: pašeráci, všelijací šejdíři a&#160;kdovíco ještě! Některé pochytali, jiné doposud honí: byly vydány nejpřísnější rozkazy. A&#160;představte si&#160;– vzpomínáte na domácího, takového pobožného úctyhodného staříka, napohled ušlechtilého…“</p>
			<p class="MLP-text">„Ovšem…“</p>
			<p class="MLP-text">„Podle toho suďte o&#160;celém lidstvu! To byl jejich vůdce, hlava! Není to, prosím, absurdní?“</p>
			<p class="MLP-text">Jaroslav Iljič mluvil procítěně a&#160;při jednom odsoudil celé lidstvo; jinak to ani neuměl&#160;– už měl takovou povahu.</p>
			<p class="MLP-text">„A&#160;co ti… Murin?“ zašeptal Ordynov.</p>
			<p class="MLP-text">„Ach, Murin! Copak ten, to je úctyhodný a&#160;šlechetný stařec. Ale dovolte… Vy vrháte nové světlo…“</p>
			<p class="MLP-text">„A&#160;co on? Byl taky členem té bandy?“</p>
			<p class="MLP-text">Srdce se mu prudce rozbušilo a&#160;hrozilo, že vyskočí z&#160;prsou.</p>
			<p class="MLP-text">„Ostatně, když říkáte…“ dodal Jaroslav Iljič a&#160;zabodl do Ordynova olověný pohled&#160;– to znamenalo, že uvažoval. „Ne, Murin nemohl být jeden z&#160;nich. Přesně tři neděle předtím odjel se ženou do svého rodného kraje… Dozvěděl jsem se to od domovníka… toho Tatara, vzpomínáte si?“</p>
		</div>
</body>
</html>