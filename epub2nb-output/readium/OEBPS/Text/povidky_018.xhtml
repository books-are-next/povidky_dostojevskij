<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>povidky-13</title>
		<link href="../Styles/povidky_idstyles.css" rel="stylesheet" type="text/css"/>
	</head>
	<body id="povidky" xml:lang="cs-CZ" xmlns:xml="http://www.w3.org/XML/1998/namespace">
<div><p id="toc_marker-5" class="MLP-uroven1-cast para-style-override-1"><span class="char-style-override-4"></span></p>
			<p class="MLP-text-bez1radku para-style-override-4">Pod jednou střechou, v&nbsp;jednom bytě ve třetím patře bydleli dva mladí úředníci a&nbsp;kolegové, Arkadij Ivanovič Něfeděvič a&nbsp;Vasja Šumkov… Autor pochopitelně cítí potřebu vysvětlit čtenáři, proč jeden z&nbsp;hrdinů je nazván plným jménem a&nbsp;druhý zdrobnělinou, třeba jen proto, aby nepovažoval takový způsob vyjadřování za nezdvořilý a&nbsp;snad až příliš důvěrný. Ale k&nbsp;tomu by bylo nutné předem vysvětlit a&nbsp;popsat hodnost, počet služebních let, stav a&nbsp;funkci a&nbsp;konečně i&nbsp;charakter jednajících postav, a&nbsp;protože je spousta těch, kteří právě takhle začínají, autor předkládané novely se rozhodl začít příběhem jen proto, aby se od nich odlišil (totiž, jak nejspíš někteří usoudí, z&nbsp;bezmezné samolibosti). Tak tedy po tomto úvodu náš příběh začíná.</p>
			<p class="MLP-text">Kolem šesté hodiny, v&nbsp;předvečer Nového roku, se Šumkov vrátil domů. Arkadij, který ležel na posteli, se probudil a&nbsp;zamžoural na něj. Postřehl, že má na sobě svůj nejlepší civilní oblek a&nbsp;běloskvoucí náprsenku. To ho přirozeně překvapilo. Kam se Vasja chystal takhle vyparáděný? Ani neobědval doma! Šumkov mezitím zažehl svíčku a&nbsp;Arkadij se okamžitě dovtípil, že přítel se ho snaží nečekaně probudit. A&nbsp;skutečně, Vasja dvakrát zakašlal, dvakrát přešel po pokoji a&nbsp;konečně mimoděk upustil dýmku, kterou si pravděpodobně nacpával v&nbsp;koutě u&nbsp;kamen. Arkadij se usmál pod vousy.</p>
			<p class="MLP-text">„Přestaň chytračit, Vasjo!“ řekl.</p>
			<p class="MLP-text">„Ty nespíš, Arkašo?“</p>
			<p class="MLP-text">„To vážně nemůžu tvrdit, ale zdá se, že nespím.“</p>
			<p class="MLP-text">„Ach, Arkašo! Buď zdráv, můj milý! Ach, kamaráde, kamaráde… Kdybys věděl…“</p>
			<p class="MLP-text">„To doopravdy nevím. Pojď sem.“</p>
			<p class="MLP-text">Jako by na to Vasja čekal, hbitě zamířil k&nbsp;posteli, aniž se nadál od přítele sebemenšího úskoku. Ten ho obratně popadl za ruku, otočil čelem k&nbsp;sobě, strhl ho pod sebe a&nbsp;začal, jak se říká, s&nbsp;mimořádným potěšením svou oběť „dusit“&nbsp;– byl totiž veselá kopa.</p>
			<p class="MLP-text">„Chytil se!“ vykřikl. „Chytil se!“</p>
			<p class="MLP-text">„Co to děláš, Arkašo? Pusť mě, proboha, Arkašo, nebo si zamažu frak!“</p>
			<p class="MLP-text">„Co frak! K&nbsp;čemu ho potřebuješ? A&nbsp;proč se tak lehkovážně necháš chytit? Řekni, kde jsi byl a&nbsp;kdes obědval?“</p>
			<p class="MLP-text">„Proboha, pusť mě, Arkašo!“</p>
			<p class="MLP-text">„Kde jsi obědval?“</p>
			<p class="MLP-text">„Právě o&nbsp;tom ti chci vyprávět.“</p>
			<p class="MLP-text">„Tak vypravuj.“</p>
			<p class="MLP-text">„Ale nejdřív mě pusť!“</p>
			<p class="MLP-text">„Ne a&nbsp;ne, nepustím, dokud mi to neřekneš!“</p>
			<p class="MLP-text">„Arkašo! Arkašo! To nejde, takhle…, to je nepředstavitelné!“ křičel slaboučký Vasja a&nbsp;snažil se vyprostit z&nbsp;pevného sevření svého přítele. „To je celá historie!“</p>
			<p class="MLP-text">„Jaká historie?“</p>
			<p class="MLP-text">„Taková, že když ji začneš líčit v&nbsp;téhle póze, ztratíš veškerou důstojnost. Takhle nelze, nebo to bude vypadat směšně, a&nbsp;přitom na tom není vůbec nic směšného, jde o&nbsp;vážnou věc.“</p>
			<p class="MLP-text">„Aby tě i&nbsp;s&nbsp;tou vážnou věcí… Co sis to vymyslel? Podívej, vypravuj mi to tak, abys mě rozesmál! Nechci slyšet nic vážného. To seš kamarád? No řekni, seš můj kamarád?“</p>
			<p class="MLP-text">„Namouduši, to nejde, Arkašo!“</p>
			<p class="MLP-text">„V&nbsp;tom případě já nechci nic slyšet…“</p>
			<p class="MLP-text">„Ale Arkašo… Tak teda poslouchej...“ začal Vasja, ležel napříč postele a&nbsp;pokoušel se všemožně dodat svým slovům co nejvíc vážnosti: „Víš, Arkašo… snad ti řeknu jen tohle…“</p>
			<p class="MLP-text">„A&nbsp;co?“</p>
			<p class="MLP-text">„Zasnoubil jsem se!“</p>
			<p class="MLP-text">Arkadij už nepromluvil ani slovo, mlčky vzal Vasju do náruče jako malé dítě, přestože Vasja nebyl žádný mrňous, spíš čahoun, jenomže hubeňour, nosil ho od jednoho rohu místnosti k&nbsp;druhému a&nbsp;tvářil se, že ho ukolébává.</p>
			<p class="MLP-text">„A&nbsp;teď tě přebalím, ženichu,“ opakoval. Ale když viděl, že přítel tiše, nehybně spočívá v&nbsp;jeho náruči, vzpamatoval se a&nbsp;uvědomil si, že zašel příliš daleko. Postavil Vasju doprostřed pokoje a&nbsp;upřímně, přátelsky ho políbil na tvář.</p>
			<p class="MLP-text">„Nezlobíš se, Vasjo?“</p>
			<p class="MLP-text">„Poslyš, Arkašo…“</p>
			<p class="MLP-text">„Šťastný Nový rok!“</p>
			<p class="MLP-text">„To nic, ale proč jsi takový větroplach? Kolikrát jsem ti říkal: Arkašo, nebuď tak hrr!“</p>
			<p class="MLP-text">„Nezlobíš se?“</p>
			<p class="MLP-text">„Ne, to nic. Kdy jsem se na někoho zlobil? Ale tys mě zklamal, chápeš?“</p>
			<p class="MLP-text">„Zklamal? A&nbsp;v&nbsp;čem?“</p>
			<p class="MLP-text">„Přišel jsem k&nbsp;tobě jako k&nbsp;příteli, chtěl jsem ti vylít srdce, povědět ti o&nbsp;svém štěstí…“</p>
			<p class="MLP-text">„O&nbsp;jakém štěstí? Co to povídáš?“</p>
			<p class="MLP-text">„Žením se!“ odpověděl dotčeně Vasja&nbsp;– byl jako u&nbsp;vytržení.</p>
			<p class="MLP-text">„Ty… Ty se ženíš? Doopravdy?“ vykřikl ze všech sil Arkadij. „Ne, ne… co to má znamenat? A&nbsp;když to říká, slzy mu tečou proudem! Vasjo, ty můj Vasjuku, synku, přestaň! Ne, vážně…“ A&nbsp;Arkadij ho znovu sevřel v&nbsp;objetí.</p>
			<p class="MLP-text">„Chápej… Víš, jak k&nbsp;tomu došlo?“ pokračoval Vasja. „Já vím, ty jsi dobrý člověk a&nbsp;kamarád. Přišel jsem k&nbsp;tobě, všecko ve mně jásalo, byl jsem v&nbsp;sedmém nebi a&nbsp;najednou jsem musel všecku tu radost a&nbsp;nadšení vypovědět a&nbsp;přitom se hrabat z&nbsp;postele, ztratil jsem veškerý glanc… Rozuměj, Arkašo,“ řekl s&nbsp;pousmáním, působilo to směšně. „V&nbsp;tu chvíli jsem do jisté míry nepatřil sám sobě. Nemohl jsem celou tu věc shazovat… Ještě kdyby ses mě zeptal, jak se jmenuje… Přísahám, neodpověděl bych ti, i&nbsp;kdybys mě třeba zabil.“</p>
			<p class="MLP-text">„Ale proč jsi mlčel, Vasjo? Kdybys mi to byl řekl dřív, nedělal bych žádné vylomeniny,“ vykřikl Arkadij v&nbsp;záchvatu upřímného zoufalství.</p>
			<p class="MLP-text">„Už toho nech… Já jen tak… Ty přece víš, proč to všechno… protože mám dobré srdce. Mrzí mě, že jsem ti nemohl všecko vypovědět, jak jsem chtěl, potěšit tě, udělat ti radost, všecko pěkně vyložit, jaksepatří tě zasvětit… Vážně, Arkašo, mám tě tolik rád, že nebýt tebe, vůbec bych nepomýšlel na ženění, dokonce bych vůbec nežil!“</p>
			<p class="MLP-text">Mimořádně citlivý přítel se střídavě smál a&nbsp;plakal, když ho poslouchal. Vasja právě tak. Pak se znovu objali a&nbsp;zapomněli na to, co bylo.</p>
			<p class="MLP-text">„A&nbsp;jak k&nbsp;tomu došlo? Všecko mi vypravuj, Vasjo! Překvapil jsi mě, kamaráde, odpusť mi to! Zaskočil jsi mě: jako by do mě hrom uhodil! Namouduši… Ne, kamaráde, přiznej se, že sis to všecko vymyslel, že to všecko byla lež?“ vykřikl Arkadij a&nbsp;s&nbsp;nelíčenou pochybovačností se zahleděl Vasjovi do tváře, ale když z&nbsp;ní vyčetl přítelovo potvrzení úmyslu co nejdřív se oženit, vyskočil na postel a&nbsp;z&nbsp;radosti začal dělat kotrmelce, až se stěny otřásaly.</p>
			<p class="MLP-text">„Sedni si sem, Vasjo!“ zvolal nakonec, když se uklidnil.</p>
			<p class="MLP-text">„Vážně, ani nevím, kamaráde, jak mám začít!“</p>
			<p class="MLP-text">Oba radostně rozechvělí se navzájem pozorovali.</p>
			<p class="MLP-text">„Kdo je to, Vasjo?“</p>
			<p class="MLP-text">„Artěmjevová,“ pronesl Vasja a&nbsp;hlas se mu chvěl dojetím.</p>
			<p class="MLP-text">„Ne…“</p>
			<p class="MLP-text">„Napovídal jsem ti toho o&nbsp;nich, až tě uši bolely, ale pak jsem přestal a&nbsp;mlčel jsem, a&nbsp;ty sis ničeho nevšiml. Ach, Arkašo, kdybys věděl, co mě to stálo úsilí, všecko před tebou tajit! Bál jsem se, ano, ano, bál jsem se o&nbsp;tom mluvit. Myslel jsem si, že svoje štěstí zakřiknu, a&nbsp;já jsem zamilovaný, Arkašo! Můj ty bože! Víš, to bylo tak,“ začal a&nbsp;zajíkal se vzrušením, „ještě před rokem měla ženicha, ale pak ho někam odveleli. Znal jsem ho&nbsp;– takový, no vážně, bůh s&nbsp;ním! Vidím, že nepíše, jako by se ztratil. Čekají, čekají, nevědí, co to má znamenat… Před čtyřmi měsíci se najednou vrátil jako ženáč a&nbsp;k&nbsp;nim ani nepáchl! Bylo to od něj podlé, sprosté… Neměl se jich kdo zastat. Ona plakala, chudinka, a&nbsp;já se do ní zamiloval… ostatně už dávno, vždycky jsem byl do ní zamilovaný! A&nbsp;tak jsem ji začal utěšovat, chodil jsem k&nbsp;nim… Vážně ani nevím, jak se to stalo, ale i&nbsp;ona se do mě zamilovala. Před týdnem jsem se už neudržel, rozplakal jsem se a&nbsp;všecko jí řekl&nbsp;– že ji mám rád&nbsp;– prostě všecko! </p>
			<p class="MLP-text">,Jsem ochotna mít vás ráda, Vasiliji Petroviči,‘ odpověděla, ‚ale jsem chudé děvče, nevysmějte se mi, ale já se nesmím do nikoho zamilovat.‘ Chápeš, kamaráde? Rozuměj… A&nbsp;tak jsme si dali slovo. Přemýšlel jsem, lámal si hlavu, jak to povím její mamičce… Ona povídá, je to těžké, počkejte trochu, bála se, že mamička nesvolí, všeho se bojí a&nbsp;pláče. Nic jsem jí neřekl a&nbsp;dnes jsem to vyklopil stařence. Lízinka před ní bác! na kolena a&nbsp;já taky… A&nbsp;ona nám požehnala. Arkašo, Arkašo, kamaráde zlatá! Budeme bydlet pohromadě. Ne, ani za nic se s&nbsp;tebou nerozloučím.“</p>
			<p class="MLP-text">„Jak se tak na tebe dívám, Vasjo, namouduši tomu všemu nevěřím, přísahám. Vážně, pořád se mi zdá… Poslyš, jak to, že se ženíš? Jak to, že jsem to nevěděl? Vážně, Vasjo, přiznám se ti, já sám už jsem myslel na to, že se ožením. Ale teď, když se ženíš ty, už je všecko jedno! Buď šťastný, buď šťastný, kamaráde!“</p>
			<p class="MLP-text">„Teď je mi tak sladce u&nbsp;srdce a&nbsp;tak lehce na duši…“ a&nbsp;Vasja vstal a&nbsp;vzrušeně přecházel po světnici. „Viď, že mám pravdu? Že to cítíš taky? Budeme žít chudě, to se ví, ale šťastně, to není žádná chiméra, naše štěstí není vyčtené z&nbsp;nějakých knížek. Budeme doopravdy šťastní!“</p>
			<p class="MLP-text">„Poslyš, poslyš, Vasjo!“</p>
			<p class="MLP-text">„Co je?“ zeptal se Vasja a&nbsp;zastavil se před Arkadijem.</p>
			<p class="MLP-text">„Napadlo mě… ale vážně, bojím se ti to říct… Odpusť a&nbsp;rozptyl moje pochybnosti. Z&nbsp;čeho budeš živ? Podívej, já jsem celý pryč radostí, že se ženíš, ano, ano, ani se neumím ovládnout, ale&nbsp;– z&nbsp;čeho budeš živ, hm?“</p>
			<p class="MLP-text">„Božínku! Seš ty ale, Arkašo!“ a&nbsp;Vasja pohlédl na přítele s&nbsp;hlubokým údivem. „Vážně, co tě to napadlo? Dokonce i&nbsp;stařenka se nerozmýšlela ani minutu, když jsem jí všecko jasně vysvětlil. Zeptej se, z&nbsp;čeho oni byli živi? Ročně měli pět stovek na tři: to byla penze po nebožtíkovi. A&nbsp;z&nbsp;těch byla živa ona, stařenka a&nbsp;ještě bratr&nbsp;– za něj platili školné! To jenom my dva jsme hotoví kapitalisti! Když mám dobrý rok, beru dokonce sedm stovek.“</p>
			<p class="MLP-text">„Poslyš, Vasjo… odpusť, já jen tak, pořád myslím na to, aby se to nezvrtlo… ale&nbsp;– jakých sedm stovek? Všehovšudy tři stovky.“</p>
			<p class="MLP-text">„Tři stovky! A&nbsp;co Julian Mastakovič? Už jsi zapomněl?“</p>
			<p class="MLP-text">„Julian Mastakovič? Jenomže to není nic jistého, kamaráde. To není jako pevné služné, kdy dostaneš tři stovky na ruku a&nbsp;každý rubl je spolehlivý jako tvůj nejlepší přítel. No ovšem, Julian Mastakovič, ano, je to velká osobnost, já osobně si ho vážím a&nbsp;chápu ho, je dobře, že má tak vysokou funkci, namouduši, mám ho rád, protože si tě oblíbil a&nbsp;přidává ti něco za práci, ačkoliv by nemusel, ale uznej, mít úředníka jenom pro sebe… A&nbsp;ještě poslyš: nemluvím do větru, ale v&nbsp;celém Petrohradě nenajdeš úředníka s&nbsp;takovým rukopisem, jako máš ty, to přiznávám, a&nbsp;ustupuju ti,“ uzavřel Něfeděvič s&nbsp;jistou dávkou nadšení, „ale co když se najednou stane&nbsp;– bože uchovej!&nbsp;– a&nbsp;ty se nezalíbíš, nevyhovíš mu, co když to u&nbsp;něho skončí a&nbsp;on si vyhlédne někoho jiného, a&nbsp;vůbec&nbsp;– může se stát všelicos! Julian Mastakovič jednou je a&nbsp;jednou není, Vasjo…“</p>
			<p class="MLP-text">„Podívej, Arkašo, stejně tak se na nás může zřítit strop…“</p>
			<p class="MLP-text">„No ano, ano… Já jen tak…“</p>
			<p class="MLP-text">„Ne, vyslechni mě, prosím, abys věděl, jakým způsobem se Julian Mastakovič se mnou rozloučil. Vyslechni mě. Já plním všecky svoje povinnosti horlivě. A&nbsp;on je tak laskavý – dneska mi dal, Arkašo, padesát rublů ve stříbře!“</p>
			<p class="MLP-text">„Opravdu? Jako odměnu?“</p>
			<p class="MLP-text">„Jakápak odměna! To mi věnoval z&nbsp;vlastní kapsy. Povídá: kamaráde, už pátý měsíc jsi nic nedostal, jestli chceš, na, vezmi si to, povídá, děkuju ti, jsem s&nbsp;tebou spokojený… namouduši! Nepracuješ pro mě nadarmo&nbsp;– vážně! Tak to řekl. Mně zrovna vyhrkly slzy, Arkašo. Panebože!“</p>
			<p class="MLP-text">„Poslyš, Vasjo, a&nbsp;přepsal jsi už ty listiny?“</p>
			<p class="MLP-text">„Ne… ještě ne.“</p>
			<p class="MLP-text">„Vaseňko! Ty můj anděli! Cos to provedl?“</p>
			<p class="MLP-text">„Podívej, Arkašo, nevadí, ještě mi zbývají dva dny, stihnu to…“</p>
			<p class="MLP-text">„A&nbsp;jak to, že jsi to nepřepsal?“</p>
			<p class="MLP-text">„No tak, no… Tváříš se tak zdrceně, až mě bolí srdce a&nbsp;útroby se ve mně převracejí! No a&nbsp;co? Ty mě pokaždé tak dusíš… Člověk by nejradši vykřikl… Ale uznej: co na tom? Já to dokončím, namouduši, dokončím…“</p>
			<p class="MLP-text">„Co když ne?“ Arkadij vyskočil: „On ti dnes dal odměnu! A&nbsp;ty se ženíš… Ajajaj!“</p>
			<p class="MLP-text">„Nevadí, nevadí!“ zvolal Šumkov. „Hned si k&nbsp;tomu sednu, okamžitě. Nic se nestalo!“</p>
			<p class="MLP-text">„A&nbsp;jak to, že jsi to takhle zanedbal, Vasjo?“</p>
			<p class="MLP-text">„Ach, Arkašo! Cožpak jsem to mohl vydržet a&nbsp;sedět nad papíry? Jsem snad takový? Stěží jsem vydržel sedět v&nbsp;kanceláři, nemohl jsem to přenést přes srdce… Ach… Dnes budu psát celou noc, zítra a&nbsp;pozítří taky, a&nbsp;dokončím to!“</p>
			<p class="MLP-text">„Hodně toho ještě zbylo?“</p>
			<p class="MLP-text">„Neruš mě, proboha, mlč.“</p>
			<p class="MLP-text">Arkadij po špičkách došel k&nbsp;posteli a&nbsp;posadil se, ale pak znovu vstal a&nbsp;zase si sedl, aby přítele nerušil, ale vzrušením nevydržel sedět na místě: bylo znát, že ho ta zpráva úplně vykolejila a&nbsp;počáteční nadšení dosud nevyprchalo. Pohlédl na Šumkova a&nbsp;ten jeho pohled opětoval, usmál se, pohrozil mu prstem a&nbsp;pak se svraštělým obočím (jako by v&nbsp;tom spočívala veškerá energie a&nbsp;úspěch té práce) se zadíval do papírů.</p>
			<p class="MLP-text">Vypadalo to, že ani on ještě neovládl svoje vzrušení, měnil pera, vrtěl se na židli, poposedával, aby našel tu nejlepší pozici, znovu se pustil do psaní, ale ruka mu vypovídala poslušnost a&nbsp;třásla se.</p>
			<p class="MLP-text">„Arkašo, říkal jsem jim o&nbsp;tobě,“ vyrazil ze sebe náhle, jako by si to právě vybavil.</p>
			<p class="MLP-text">„Ano?“ vykřikl Arkadij, „zrovna jsem se tě chtěl zeptat!“</p>
			<p class="MLP-text">„Ano, ano! Dobrá, potom ti všecko vypovím! Namouduši, jsem já to ale… Úplně mi to vyletělo z&nbsp;hlavy a&nbsp;nechtěl jsem nic říkat, dokud neopíšu čtyři stránky, ale pak jsem si vzpomněl na tebe i&nbsp;na ně. Kamaráde, nejsem schopen psát: pořád na vás myslím…“ a&nbsp;Vasja se usmál.</p>
			<p class="MLP-text">Nastalo ticho.</p>
			<p class="MLP-text">„Fuj, takové ohavné pero!“ vykřikl Vasja a&nbsp;rozmrzele ho odhodil. Vzal si jiné.</p>
			<p class="MLP-text">„Poslechni, Vasjo… Jen jedno slůvko…“</p>
			<p class="MLP-text">„Dobrá, tak honem, ale je to naposledy.“</p>
			<p class="MLP-text">„Kolik ti ještě zbývá?“</p>
			<p class="MLP-text">„Ach, kamaráde…“ a&nbsp;Vasja se zamračil tak, jako by na světě nebylo strašnější a&nbsp;drtivější otázky. „Moc, strašně moc!“</p>
			<p class="MLP-text">„Víš, napadlo mě…“</p>
			<p class="MLP-text">„Co?“</p>
			<p class="MLP-text">„Ale ne, už nic, jen piš.“</p>
			<p class="MLP-text">„No tak… Co tě napadlo?“</p>
			<p class="MLP-text">„Teď je sedm hodin, Vasjo!“</p>
			<p class="MLP-text">Něfeděvič se usmál a&nbsp;čtverácky, i&nbsp;když trochu nesměle, zamžoural na přítele, protože si nebyl jist, jak přijme jeho náznak.</p>
			<p class="MLP-text">„No a&nbsp;co?“ Vasja odložil pero a&nbsp;pohlédl mu přímo do očí, bledý očekáváním.</p>
			<p class="MLP-text">„Víš ty co?“</p>
			<p class="MLP-text">„Proboha co?“</p>
			<p class="MLP-text">„Jsi rozčilený, moc toho nenapíšeš… Neříkej, že ano, já to vidím&nbsp;– poslouchej!“ začal Něfeděvič, radostně vyskočil z&nbsp;postele a&nbsp;přerušil Vasju, který nebyl k&nbsp;zastavení, a&nbsp;všemožně odrážel námitky, „především je zapotřebí se uklidnit a&nbsp;vzmužit se…“</p>
			<p class="MLP-text">„Arkašo, Arkašo!“ vykřikl Vasja a&nbsp;vyskočil z&nbsp;křesla, „budu psát celou noc, namouduši, celou noc nad tím prosedím!“</p>
			<p class="MLP-text">„No ano, ano! Až k&nbsp;ránu usneš…“</p>
			<p class="MLP-text">„Neusnu, ani za nic neusnu…“</p>
			<p class="MLP-text">„Ne, to takhle nejde. Přirozeně usneš, v&nbsp;pět hodin si zdřímneš. A&nbsp;v&nbsp;osm tě vzbudím. Zítra je svátek: sedneš si k&nbsp;tomu a&nbsp;budeš psát jako kulomet celý den… Pak ještě zbývá noc a… kolik toho ještě zbývá?“</p>
			<p class="MLP-text">„Tady, tady!“</p>
			<p class="MLP-text">Vasja, nadšením a&nbsp;očekáváním celý bez sebe, mu ukázal sešit: „Tady!“</p>
			<p class="MLP-text">„Poslyš, kamaráde, vždyť toho je málo.</p>
			<p class="MLP-text">„Můj milý, ještě něco zbývá,“ řekl Vasja, nesměle pohlédl na Něfeděviče, jako by na něm záviselo rozhodnutí, zda má jít nebo nejít.</p>
			<p class="MLP-text">„Kolik?“</p>
			<p class="MLP-text">„Dva… archy…“</p>
			<p class="MLP-text">„No a? Poslyš! Stihneme to, namouduši, stihneme!“</p>
			<p class="MLP-text">„Arkašo!“</p>
			<p class="MLP-text">„Poslechni, Vasjo… Je předvečer Nového roku, všichni se scházejí v&nbsp;rodinném kruhu, a&nbsp;my dva jsme sirotci, nemáme žádný domov… Vaseňko!“</p>
			<p class="MLP-text">Sevřel Vasju ve svých tlapách, ve lvím objetí.</p>
			<p class="MLP-text">„Rozhodnuto, Arkadiji!“</p>
			<p class="MLP-text">„Jenom tohle jsem chtěl říct. Vidíš, Vasjuku, ty můj nemotoro! Poslyš… Vždyť…“</p>
			<p class="MLP-text">Arkadij se zarazil s&nbsp;otevřenými ústy&nbsp;– nemohl ze sebe nadšením vypravit ani slovo. Vasja ho držel za ramena, díval se mu do očí a&nbsp;pohyboval rty, jako by to chtěl doříci za něho.</p>
			<p class="MLP-text">„No tak…“ procedil konečně.</p>
			<p class="MLP-text">„Dnes mě představ!“</p>
			<p class="MLP-text">„Dobrá, Arkadiji, pojeďme tam na čaj! Víš co? Víš co? Ani nepočkáme na půlnoc, odejdeme domů dřív!“ vykřikl Vasja celý blažený.</p>
			<p class="MLP-text">„To znamená dvě hodinky, o&nbsp;nic víc ani míň!“</p>
			<p class="MLP-text">„A&nbsp;pak se s&nbsp;nimi rozloučíme do té doby, než všecko dokončím!“</p>
			<p class="MLP-text">„Vasjuku!“</p>
			<p class="MLP-text">„Arkašo!“</p>
			<p class="MLP-text">Za pár minut už byl Arkadij v&nbsp;parádním obleku. Vasja se jen umyl, protože se dosud nesvlékl ze svého nejlepšího obleku&nbsp;– tak horlivě se pustil do práce.</p>
			<p class="MLP-text">Spěšně vyšli na ulici, jeden veselejší než druhý. Cesta vedla z&nbsp;petrohradské strany do Kolomny. Arkadij energicky, čile rázoval, takže už z&nbsp;jeho chůze jste mohli vyčíst radost ze štěstí, které potkalo Vasju. Ten spíš cupital, ale neztrácel přitom důstojnost. Naopak, Arkadij ho ještě nikdy neviděl v&nbsp;takovém světle. V&nbsp;tu chvíli si ho dokonce víc vážil a&nbsp;známá přítelova tělesná vada, o&nbsp;níž náš čtenář doposud neví (Vasja měl trochu vybočenou páteř), která v&nbsp;Arkadijově dobrém srdci vždy vyvolávala hluboký soucit, nyní ještě víc posilovala vřelé city, které k&nbsp;němu Arkadij choval a&nbsp;jež si Vasja pochopitelně plně zasluhoval. Arkadijovi bylo radostí do pláče, ale ovládl se.</p>
			<p class="MLP-text">„Kampak, Vasjo? Tudy je to blíž!“ vykřikl, když viděl, že Vasja chce zabočit k&nbsp;Vozněsenskému mostu.</p>
			<p class="MLP-text">„Buď zticha, Arkašo, mlč.“</p>
			<p class="MLP-text">„Vážně, tudy je to blíž, Vasjo.“</p>
			<p class="MLP-text">„Víš co, Arkašo?“ začal Vasja tajnůstkářsky a&nbsp;hlas mu selhával radostí. „Víš ty co? Chci přinést Lizočce dárek…“</p>
			<p class="MLP-text">„A&nbsp;jaký?“</p>
			<p class="MLP-text">„Tady na rohu je obchod madame Leroux, kouzelný obchod!“</p>
			<p class="MLP-text">„A&nbsp;ták! No a&nbsp;jaký dárek?“</p>
			<p class="MLP-text">„Čepeček, drahoušku, dnes jsem viděl jeden takový rozkošný… Ptal jsem se a&nbsp;říkali mi, že je to model Manon Lescaut&nbsp;– hotový zázrak! Batistové stuhy, a&nbsp;kdyby nebyl moc drahý… Ale ať je třeba drahý!“</p>
			<p class="MLP-text">„Vasjo, ty jsi nade všecky básníky! Jdeme!“</p>
			<p class="MLP-text">Rozběhli se a&nbsp;za dvě minuty už vešli do obchodu. Uvítala je černooká Francouzka s&nbsp;loknami, která se ihned, při prvním pohledu na oba zákazníky, rozzářila právě tak jako oni, dokonce ještě víc, dá-li se to tak říci. Vasja byl ochoten madame Leroux ze samé radosti políbit…</p>
			<p class="MLP-text">„Arkašo!“ pronesl polohlasně, když obhlédl všecko to krásné a&nbsp;vznešené, co trůnilo na dřevěných hlavách na obrovském pultu. „Samé zázraky! Vidíš?“ zašeptal a&nbsp;ukázal na jeden malý krajkový čepeček, ale ne na ten, který chtěl koupit, protože už zdálky si vyhlédl a&nbsp;vpil se očima do jiného, skvělého, dokonalého, který byl na opačném konci. Díval se na něj tak, až by si někdo mohl pomyslet, že má strach, aby ho někdo neukradl, nebo snad že se čepec sám od sebe vznese do vzduchu a&nbsp;ulétne, jen aby ho Vasja nezískal.</p>
			<p class="MLP-text">„Tenhle,“ řekl Arkadij, „ten je podle mého nejlepší.“</p>
			<p class="MLP-text">„Ale Arkaško! To ti dělá dokonce čest. Vážně, začínám si tě obzvlášť vážit za to, jaký máš vkus,“ řekl Vasja, který čtverácky vyzrál nad přítelem, „ten tvůj čepeček je jedna báseň, ale pojď sem!“</p>
			<p class="MLP-text">„Kam, kamaráde?“</p>
			<p class="MLP-text">„Podívej se!“</p>
			<p class="MLP-text">„Tenhle?“ hlesl Arkadij pochybovačně.</p>
			<p class="MLP-text">Ale když Vasja, který už se nedokázal udržet, strhl zmíněný čepec z&nbsp;dřevěné hlavy, nebo snad čepec sklouzl samovolně, jako by se zaradoval při pohledu na tak dobrého zákazníka, vydral se po dlouhém očekávání, kdy zašustily všecky jeho stuhy, sámky a&nbsp;krajky, z&nbsp;mohutných prsou Arkadijových nadšený výkřik. Dokonce i&nbsp;madame Leroux, která všecku tu nepochybnou důstojnost vnímala, a&nbsp;pokud šlo o&nbsp;vkus při výběru, přezíravě mlčela, odměnila Vasju pochvalným úsměvem a&nbsp;její pohled, gesto i&nbsp;úsměv prozrazovaly&nbsp;– ano! Uhodl jste a&nbsp;jste hoden štěstí, které vás očekává.</p>
			<p class="MLP-text">„On tady v&nbsp;ústraní koketoval!“ vykřikl Vasja, který přenesl svou lásku na roztomilý čepeček, „schválně se schovával, dareba, drahoušek!“ A&nbsp;políbil čepec, vlastně vzduch, který ho obklopoval, protože se bál svého pokladu dotknout.</p>
			<p class="MLP-text">„Právě tak se skrývá pravá zásluha a&nbsp;šlechetnost,“ dodal Arkadij nadšeně a&nbsp;pro pobavení si vybral větu z&nbsp;jednoho vtipného deníku, kterou ráno četl. „Tak co, Vasjo?“</p>
			<p class="MLP-text">„Vivat, Arkašo! Ty dnes vtipkuješ, uděláš dojem u&nbsp;žen, furore, jak se říká, já ti to předpovídám. Madame Leroux, madame Leroux!“</p>
			<p class="MLP-text">„Co poroučíte?“</p>
			<p class="MLP-text">„Madame Leroux, drahoušku!“</p>
			<p class="MLP-text">Madame Leroux pohlédla na Arkadije a&nbsp;shovívavě se usmála.</p>
			<p class="MLP-text">„Nevěřila byste, jak vás v&nbsp;tuhle chvíli zbožňuju… Když dovolíte…“ a&nbsp;Vasja ji políbil.</p>
			<p class="MLP-text">V&nbsp;tom okamžiku bylo nutné přizvat na pomoc veškerou důstojnost, aby se madame Leroux s&nbsp;tímhle větroplachem nezahodila. Ale já tvrdím, že k&nbsp;tomu je zapotřebí mít i&nbsp;vrozenou upřímnou laskavost a&nbsp;graciéznost, s&nbsp;jakou madame Leroux přijala projev nadšení našeho Vasji. Prominula mu, a&nbsp;jak chytře, noblesně si v&nbsp;daném případě počínala! Cožpak by se někdo mohl na Vasju rozhněvat?</p>
			<p class="MLP-text">„Kolik stojí, madame Leroux?“</p>
			<p class="MLP-text">„Pět rublů ve stříbře,“ odpověděla s&nbsp;novým úsměvem, když si uhladila vlasy.</p>
			<p class="MLP-text">„A&nbsp;tenhle?“ zeptal se Arkadij a&nbsp;ukázal na svůj tip.</p>
			<p class="MLP-text">„Osm rublů v&nbsp;stříbře.“</p>
			<p class="MLP-text">„Když dovolíte, madame… Řekněte, který z&nbsp;nich působí elegantněji, lépe, který z&nbsp;nich se víc podobá vám?“</p>
			<p class="MLP-text">„Tamten je bohatší, ale ten váš je&nbsp;– <span class="MLP-znak-kurziva-11b">plus coquet</span>.“</p>
			<p class="MLP-text">„Tak ho vezmeme!“</p>
			<p class="MLP-text">Madame Leroux vzala arch hedvábného papíru, zabalila do něj čepec, zašpendlila a&nbsp;zdálo se, jako by papír se zabaleným dárkem vážil míň než předtím bez dárku. Vasja ho opatrně, se zatajeným dechem uchopil, uklonil se madame Leroux, řekl jí na rozloučenou ještě jakousi roztomilost a&nbsp;vyšel z&nbsp;obchodu.</p>
			<p class="MLP-text">„Jsem bonviván, Arkašo, narodil jsem se jako bonviván!“ volal s&nbsp;úsměvem, perlivě, skoro neslyšně, neuroticky se rozesmál a&nbsp;vyhýbal se kolemjdoucím, které všechny šmahem podezříval, že je přepadlo pokušení jeho drahocenný čepeček zmačkat.</p>
			<p class="MLP-text">„Poslyš, Arkadiji,“ začal po chvilce a&nbsp;v&nbsp;jeho hlase zazněl slavnostní, nesmírně láskyplný tón. „Já jsem tak šťastný, Arkadiji, tak šťastný!“</p>
			<p class="MLP-text">„Já taky! A&nbsp;moc, Vaseňko, kamaráde zlatá.“</p>
			<p class="MLP-text">„Ne, Arkašo, vím, že mě máš strašně rád, ale nemůžeš prožívat ani setinu toho, co v&nbsp;téhle chvíli cítím já. Srdce mi překypuje, Arkašo: nezasloužím si takové štěstí! Slyším a&nbsp;cítím to. Co jsem udělal, pověz mi,“ vypravil ze sebe a&nbsp;v&nbsp;jeho hlase se ozvaly tlumené vzlyky, „že mi bylo dopřáno takové štěstí? Jen se podívej, kolik lidí, kolik slz, kolik hoře, kolik všedních dnů bez jediného svátku! A&nbsp;já? Miluje mě takové děvče, mě… Ale sám ji brzy uvidíš a&nbsp;oceníš její šlechetné srdce. Narodil jsem se v&nbsp;chudé rodině a&nbsp;teď mám úřednickou hodnost a&nbsp;beru plat, nezávislý důchod. Narodil jsem se s&nbsp;tělesnou vadou, mám trochu vybočenou páteř. A&nbsp;vidíš, ona si mě zamilovala takového, jaký jsem. A&nbsp;dnes Julian Mastakovič byl tak laskavý, pozorný, zdvořilý&nbsp;– málokdy se mnou hovoří, ale dnes ke mně přistoupil: ‚Tak co, Vasjo, budeš o&nbsp;svátcích flámovat, co?‘ namouduši, řekl mi Vasjo a&nbsp;přitom se smál.</p>
			<p class="MLP-text">‚Ano, prosím, Vaše Excelence,‘ povídám, ‚mám jednu takovou záležitost,‘ a&nbsp;pak jsem se vzchopil a&nbsp;dodal jsem: ‚možná, že budu oslavovat, Vaše Excelence‘&nbsp;– namouduši, tak jsem to řekl. A&nbsp;on mi věnoval peníze, namouduši, až mi vyhrkly slzy, a&nbsp;taky on byl, jak se zdálo, dojatý. Poklepal mi na rameno a&nbsp;povídá: ‚Přeju ti, abys byl vždycky tak citlivý jako teď…‘“</p>
			<p class="MLP-text">Na okamžik se odmlčel. Arkadij se odvrátil a&nbsp;pěstí si setřel slzu.</p>
			<p class="MLP-text">„A&nbsp;ještě ti chci říct, Arkašo,“ pokračoval Vasja, „dodneška jsem ti to neřekl… Jsem šťastný taky proto, že se mnou kamarádíš, bez tebe bych už tady nebyl&nbsp;– ne, ne, nic neříkej! Dovol, ať ti můžu stisknout ruku a&nbsp;po-dě-ko-vat-ti…“ a&nbsp;zase nedořekl.</p>
			<p class="MLP-text">Arkadij ho chtěl obejmout, ale protože právě přecházeli přes ulici a&nbsp;skoro nad jejich hlavami se ozvalo ječivé „Hyhy-hyjé!“, oba, vystrašení a&nbsp;vzrušení, doběhli poklusem na chodník. Arkadij byl dokonce rád. Omlouval Vasjův výlev vděčnosti výjimečností té chvíle. On sám se cítil rozmrzelý. Uvědomoval si, že toho pro Vasju dosud udělal tak málo! Dokonce se za sebe styděl, když mu Vasja děkoval za takovou maličkost! Ale co, ještě mají celý život před sebou, jistě se to dá dohnat, a&nbsp;Arkadij vydechl volněji…</p>
			<p class="MLP-text">Určitě už je nečekali. Důkazem bylo, že už všichni seděli u&nbsp;čaje. A&nbsp;opravdu, někdy je starý člověk prozíravější než mládež, a&nbsp;ještě jaká mládež! Lizaňka neobyčejně vážně ujišťovala, že Vasja nepřijde.</p>
			<p class="MLP-text">„Nepřijde, maminko, moje srdce tuší, že nepřijde,“ ale maminka pořád opakovala, že naopak její srdce tuší, že zaručeně přijde, že nevydrží sedět doma, přiběhne, že ho nevážou žádné služební povinnosti, bodejť, v&nbsp;předvečer Nového roku! Když jim Lizaňka přišla otevřít, nevěřila svým očím, zapýřila se a&nbsp;uvítala je zrůžovělá, zardělá jako třešnička, které se náramně podobala, a&nbsp;srdéčko se jí rozbušilo jako chycenému ptáčeti. Panebože, takové překvapení! Ze rtíků jí vylétlo dvojnásob radostné: „Ach! Ty lháři! Ty můj drahoušku!“ vykřikla a&nbsp;objala Vasju…</p>
			<p class="MLP-text">Ale považte, jak byla udivená a&nbsp;jak se zastyděla, když za Vasjovými zády, jako by se chtěl schovat, stál trochu rozpačitý Arkadij Ivanovič! Musíme přiznat, že to s&nbsp;ženami neuměl, choval se jako nemotora, dokonce jako velký nemotora, jednou se dokonce stalo, že… Ale o&nbsp;tom až později. Vžijte se do jeho situace&nbsp;– nebylo na tom nic směšného, stál v&nbsp;předsíni v&nbsp;galoších, v&nbsp;plášti a&nbsp;v&nbsp;ušance, kterou směšně smekl, neuvěřitelně nedbale uvázanou ošklivou žlutou pletenou šálou, pro větší efekt zavázanou vzadu. To všechno bylo zapotřebí rozvázat, co nejrychleji svléknout a&nbsp;představit se v&nbsp;příznivějším světle, protože na světě není člověka, který by netoužil představit se v&nbsp;příznivém světle. Vtom otravný, nesnesitelný, ačkoliv současně milý Vasja, ze všech nejhodnější, ale nakonec nesnesitelný a&nbsp;krutý, zavolal: „Tady, Lizaňko, je můj Arkadij! Co mu říkáš? Je to můj nejlepší kamarád, obejmi ho a&nbsp;dej mu hubičku, až ho líp poznáš, sama ho budeš hubičkovat…“ Hm, co vy na to? Co měl Arkadij dělat, ptám se vás? A&nbsp;přitom rozmotal teprve polovinu své šály! Vážně, někdy se trochu stydím za Vasjovu přílišnou emfatičnost: je příznakem dobrého srdce, ale… člověku je leckdy všelijak, trapně!</p>
			<p class="MLP-text">Konečně oba vešli dovnitř… Stařenka byla nevýslovně ráda, že se seznámila s&nbsp;Arkadijem: tolik o&nbsp;něm slyšela, že… Nedořekla. V&nbsp;pokoji se ozvalo zvonivé radostné „ach!“ a&nbsp;zarazilo ji v&nbsp;půli věty. Můj ty bože! Lizaňka stála před rozbaleným čepečkem, ruce zkřížené, a&nbsp;usmívala se tak, že… že… Božínku, proč madame Leroux neměla ještě hezčí čepec!</p>
			<p class="MLP-text">Můj ty bože, kde byste našli hezčí čepeček? To je nemyslitelné! Kde byste ho sehnali? Mluvím vážně. Dokonce mě taková nevděčnost zamilovaných dráždí, rozčiluje. Jen se podívejte, panstvo, co může být lepší než tenhle čepeček&nbsp;– amorek! Jen se podívejte… Ale ne, zbytečně je plísním; všichni už se mnou souhlasili. Byl to chvilkový omyl, mlha, horečka vyvolaná přemírou citů&nbsp;– jsem ochoten jim odpustit… Ale zato se podívejte… Promiňte, panstvo, že mluvím stále jen o&nbsp;tom tylovém vzdušném čepečku s&nbsp;širokou batistovou stuhou, krajkovým lemováním, mezi tylem a&nbsp;vzadu dvě široké dlouhé stuhy, které splývají až na záda… Je zapotřebí nasadit si čepeček na temeno, jen se podívejte, já se vás pak na to zeptám… Ale vy, jak pozoruji, se nedíváte! Vám, jak se zdá, je všechno jedno! Zahleděli jste se jinam, na opačnou stranu… Jen se podívejte, jak se ze smolně černých oček vyhouply dvě velikánské slzy jako perly, zachvěly se na dlouhých řasách a&nbsp;skanuly na tyl, z&nbsp;něhož se skládalo umělecké dílo madame Leroux… A&nbsp;zase je mi líto, ale: ty dvě slzičky nevyhrkly kvůli čepečku… Ne, ne! Podle mého je nutné takovou věc darovat chladnokrevně. Jenom tehdy ji můžeme spravedlivě ocenit. Přiznám se, panstvo, že pořád mluvím jen o&nbsp;čepečku…</p>
			<p class="MLP-text">Usedli&nbsp;– Vasja s&nbsp;Lizaňkou a&nbsp;stařenka s&nbsp;Arkadijem. Rozproudil se hovor a&nbsp;Arkadij se ukázal, jak nejlépe mohl. Dokonce se to od něho stěží dalo očekávat. Po několika slovech o&nbsp;Vasjovi stihl skvěle pohovořit o&nbsp;Julianu Mastakoviči, jeho dobrodinci. A&nbsp;hovořil tak rozumně, že rozhovor neustával ani za hodinu. Bylo by třeba vidět, s&nbsp;jakou obratností a&nbsp;taktem se Arkadij dotkl některých zvláštností Juliana Mastakoviče, které měly přímou nebo nepřímou souvislost s&nbsp;Vasjou. Stařenka byla okouzlená, upřímně okouzlená, sama se k&nbsp;tomu doznala: schválně zavolala Vasju stranou a&nbsp;pověděla mu, že jeho přítel je ten nejlepší a&nbsp;nejsympatičtější mladý muž, jaký existuje. Vasja se div nerozesmál, jak byl blažený. Vzpomněl si, jak ho solidní Arkaša před čtvrthodinou převracel na posteli. Pak stařenka zamrkala na Vasju a&nbsp;nenápadně ho pobídla, aby šel za ní do druhého pokoje. Musíme přiznat, že se zachovala k&nbsp;Lizaňce trochu nepěkně, z&nbsp;přemíry citů ji zradila a&nbsp;usmyslela si potají ukázat Vasjovi dárek, který mu Lizaňka chystala k&nbsp;Novému roku. Byla to náprsní taška, vyšívaná korálky, zlatem a&nbsp;s&nbsp;krásnými obrázky; na jedné straně byl vyobrazen pádící jelen jako živý, na druhé straně portrét jednoho slavného generála, také umně vytvořený: podoba byla věrná. Ani nemluvím o&nbsp;Vasjově nadšení. Mezitím v&nbsp;salonu neubíhal čas nadarmo. Lizaňka přistoupila k&nbsp;Arkadijovi, vzala ho za ruce a&nbsp;za cosi mu děkovala&nbsp;– Arkadij se konečně dovtípil, že se jedná o&nbsp;drahocenného Vasju. Lizaňka byla hluboce dojatá: slyšela, že Arkadij Ivanovič je ženichův věrný přítel, že si ho oblíbil a&nbsp;pečuje o&nbsp;něho, zásobuje ho na každém kroku spásnými radami, a&nbsp;proto ona, Lizaňka, mu musí poděkovat, projevit vděčnost, konečně doufá, že Arkadij si zamiluje i&nbsp;ji, alespoň z&nbsp;poloviny tak, jak má rád Vasju. Pak se začala vyptávat, jestli si Vasja chrání zdraví, vyslovila některé obavy ohledně Vasjovy mimořádné vznětlivosti, nedokonalé znalosti lidí a&nbsp;praktického života a&nbsp;prohlásila, že o&nbsp;něj bude pečovat, nábožně ho pozorovat, chránit a&nbsp;hýčkat jeho osud a&nbsp;doufá, že Arkadij Ivanovič je nejenže neopustí, ale dokonce bude s&nbsp;nimi společně bydlet.</p>
			<p class="MLP-text">„Budeme tři jako jeden!“ vykřikla v&nbsp;naivním nadšení.</p>
			<p class="MLP-text">Ale bylo na čase se rozloučit. Rozumí se, že je zdržovali, ale Vasja příkře oznámil, že to není možné. Arkadij Ivanovič to potvrdil. Když se zeptali, proč, ihned se ukázalo, že existuje jistý hrozivý, spěšný, důležitý úkol, který Julian Mastakovič svěřil Vasjovi a&nbsp;který musí pozítří ráno odevzdat, a&nbsp;nejenže není dokončený, ale hrubě zanedbaný. Sotva to stařenka uslyšela, vyjekla a&nbsp;Lizaňka se jednoduše vyděsila, dokonce Vasju popohnala. Poslední polibek tím neutrpěl: byl kratší, kvapnější, ale zato mnohem horoucnější, prudší. Konečně se rozloučili a&nbsp;oba přátelé pospíchali domů.</p>
			<p class="MLP-text">Sotva se ocitli na ulici, začali si neprodleně sdělovat dojmy. A&nbsp;dopadlo to tak, jak to muselo dopadnout: Arkadij se na život a&nbsp;na smrt zamiloval do Lizaňky. Komu to měl jinému svěřit než šťastlivci Vasjovi? A&nbsp;tak to taky udělal. Neostýchal se a&nbsp;hned se Vasjovi se vším přiznal. Vasja se z&nbsp;plna hrdla rozesmál a&nbsp;potěšilo ho to, dokonce poznamenal, že to není na škodu a&nbsp;že to ještě upevní jejich přátelství.</p>
			<p class="MLP-text">„Uhodl jsi, Vasjo,“ řekl Arkadij. „Ano, mám ji rád jako tebe: stane se i&nbsp;mým andělem jako tvým, protože vaše štěstí ozáří a&nbsp;zahřeje i&nbsp;mě. Bude to i&nbsp;moje hospodyně: v&nbsp;jejích rukách bude moje štěstí. Ať hospodaří tobě i&nbsp;mně. Ano, moje přátelství k&nbsp;tobě je jako přátelství k&nbsp;ní: od nynějška jste pro mě jeden. Jenomže já budu mít namísto jednoho dva…“ a&nbsp;dojatě se odmlčel.</p>
			<p class="MLP-text">Vasja byl jeho slovy hluboce pohnutý. Šlo o&nbsp;to, že od Arkadije by podobná slova nikdy nečekal. Arkadij se obvykle vyjadřoval neobratně a&nbsp;ani snění si nikdy příliš neoblíbil. Teď spřádal ty nejveselejší, nejsvěžejší, nejrůžovější sny.</p>
			<p class="MLP-text">„Jak já vás budu oba střežit a&nbsp;hýčkat,“ začal znovu. „Za prvé, Vasjo, budu kmotrem všech vašich dětí, všech do jednoho, a&nbsp;za druhé, je záhodno myslet na budoucnost. Musíme koupit nábytek, najmout si takový byt, aby každý měl svůj zvláštní pokoj. Poslyš, hned zítra se půjdu podívat na vývěsky na domovních vratech. Tři… ne, dva pokoje nám stačí. Dokonce si myslím, že jsem žvanil hlouposti o&nbsp;těch penězích… Co peníze! Když jsem se jí zadíval do očí, vyčetl jsem z&nbsp;nich, že peníze dostane. Všecko pro ni! Uf, jak budeme pracovat! Teď už, Vasjo, se můžeme odvážit zaplatit pětadvacet rublů za byt. Byt, to znamená všecko, kamaráde! Když jsou pokoje pěkné… člověk má dobrou náladu a&nbsp;růžové sny. A&nbsp;za druhé, Lizaňka se stane naším společným pokladníkem. Ani kopejka nesmí přijít nazmar! Já abych teď běžel do hospody? Ani nápad! Za koho mě máš? A&nbsp;čekají nás odměny, přidají nám, protože budeme horlivě sloužit, uuu! Budeme pracovat tak, jako když volci ořou půdu. Jen si představ,“ a&nbsp;Arkadijův hlas zeslábl radostí, „najednou nám spadne do klína nečekaně pětadvacet, třicet rublů na hlavu! Z&nbsp;každé odměny vyjde na čepeček, šálu nebo na nějaké punčochy! Ona mi okamžitě musí uplést šálu: jen se podívej, jakou mám hnusnou žlutou šálu, dneska mi to zavařila! A&nbsp;ty jsi mi taky pěkný, Vasjo, představuješ mě a&nbsp;já vězím v&nbsp;tomhle chomoutu… Ale o&nbsp;to vůbec nejde! Abys věděl, všecko stříbro beru na sebe! Musím vám dát dárek&nbsp;– to je pocta, to je věc mé samolibosti! A&nbsp;moje odměny se neztratí: dají je snad Skorochovovi? Snad nebudou věčně ležet u&nbsp;té volavky v&nbsp;kapse. Koupím vám stříbrné lžičky, kamaráde, kvalitní nože, ne stříbrné, ale kvalitní, a&nbsp;taky vestu, totiž vesta, ta bude pro mě: budu družba na vaší svatbě! Odteďka si na mě dávej pozor, budu tě mít pod dohledem a&nbsp;dnes, zítra a&nbsp;celou noc budu nad tebou stát s&nbsp;holí v&nbsp;ruce, umořím tě, budu tě popohánět: dopiš! Dopiš, rychle, kamaráde! A&nbsp;večer nanovo a&nbsp;pak si oba oddechneme a&nbsp;zahrajeme si loto! Celé večery budeme sedět doma&nbsp;– ach, to bude pohádka! Fuj, aby to… Mrzí mě, že ti nemůžu pomoci. S&nbsp;takovou chutí bych se pustil do psaní a&nbsp;psal bych za tebe… Proč nemáme stejné písmo?“</p>
			<p class="MLP-text">„Ano,“ řekl Vasja, „musíme si pospíšit. Myslím, že je asi kolem jedenácté… musíme spěchat… do práce!“ A&nbsp;po těch slovech Vasja, který se střídavě usmíval a&nbsp;střídavě se pokoušel zastavit radostnou poznámkou příval přátelských citů, krátce, byl celý rozjařený, naráz utichl, odmlčel se a&nbsp;skoro se rozběhl po ulici. Jako by jeho horkou hlavu zchladila jakási ledová myšlenka a&nbsp;srdce se mu sevřelo.</p>
			<p class="MLP-text">Arkadijovi to dělalo starost: na svoje urychlené otázky téměř nedostával odpovědi&nbsp;– Vasja ho odbýval jen několika slovy, někdy výkřiky, které neměly s&nbsp;předchozím žádnou souvislost.</p>
			<p class="MLP-text">„Co je s&nbsp;tebou?“ zvolal nakonec Arkadij, když přítele stěží dohnal, „to ti to tolik leží na srdci?“</p>
			<p class="MLP-text">„Přestaň žvanit, kamaráde!“ odpověděl skoro dotčeně Vasja.</p>
			<p class="MLP-text">„Nech toho, hlavu vzhůru!“ přerušil ho Arkadij. „Viděl jsem, kolik jsi toho přepsal i&nbsp;za kratší dobu… Copak ty! Jsi talent! V&nbsp;krajním případě se dá pero urychlit: vždyť tu předlohu nebudou tisknout! Stihneš to… Jenom jsi rozrušený, rozptýlený a&nbsp;práce ti tak lehce nepůjde od ruky…“</p>
			<p class="MLP-text">Vasja neodpověděl nebo cosi zabručel pod nos a&nbsp;oba s&nbsp;obavami doběhli domů.</p>
			<p class="MLP-text">Vasja bez váhání zasedl ke stolu. Arkadij poslušně ztichl, svlékl se a&nbsp;ulehl do postele, přičemž nespouštěl z&nbsp;Vasji pohled… Zmocnil se ho podivný strach… Co je to s&nbsp;ním? ptal se sám sebe, když viděl Vasjův pobledlý obličej, planoucí zrak a&nbsp;neklid projevující se v&nbsp;každém jeho pohybu… i&nbsp;ruka se mu chvěla… Ne, vážně. Neměl bych mu poradit, aby si na dvě hodinky zdříml? Alespoň by zaspal tu svou podrážděnost. Vasja právě dokončil stránku, vzhlédl od listin a&nbsp;mimoděk se setkal s&nbsp;jeho pohledem, ale hned zase sklonil hlavu a&nbsp;uchopil pero.</p>
			<p class="MLP-text">„Poslechni, Vasjo,“ začal náhle Arkadij, „nebylo by lepší, kdyby sis trošku zdříml? Dej si pozor, klepeš se jako v&nbsp;zimnici…“</p>
			<p class="MLP-text">Vasja po něm rozmrzele, dokonce zlostně loupl pohledem a&nbsp;neodpověděl.</p>
			<p class="MLP-text">„Poslechni, Vasjo, co to vyvádíš?“</p>
			<p class="MLP-text">Vasja se hbitě vzpamatoval.</p>
			<p class="MLP-text">„Nedáme si čaj, Arkašo?“ zeptal se.</p>
			<p class="MLP-text">„Čaj? A&nbsp;proč?“</p>
			<p class="MLP-text">„Abych nabral sil. Spát se mi nechce, nebudu spát! Pořád budu psát. Ale teď bych si u&nbsp;čaje odpočinul a&nbsp;překonal bych těžkou chvíli.“</p>
			<p class="MLP-text">„Jsi pašák, kamaráde, výborně! Ano, ano, sám jsem ti to měl navrhnout. Divím se, že mě to nenapadlo. Ale abys věděl… Mavra nevstane, ta se nevzbudí ani za svět…“</p>
			<p class="MLP-text">„Hm, máš pravdu!“</p>
			<p class="MLP-text">„Nesmysl! To nevadí…“ vykřikl Arkadij a&nbsp;vyskočil bosky z&nbsp;postele. „Sám roztopím samovar. Nedělám to přece poprvé…“</p>
			<p class="MLP-text">Odběhl do kuchyně a&nbsp;začal se otáčet kolem samovaru. Vasja zatím psal. Arkadij se oblékl a&nbsp;zaběhl do pekařství, aby se Vasja mohl na noc náležitě posilnit. Za čtvrt hodiny už samovar stál na stole. Pili čaj, ale rozhovor vázl. Vasja byl roztržitý.</p>
			<p class="MLP-text">„Podívej,“ řekl konečně, jako by se vzpamatoval, „zítra bude zapotřebí jít blahopřát…“</p>
			<p class="MLP-text">„Ty nemusíš.“</p>
			<p class="MLP-text">„To nejde, kamaráde,“ namítl Vasja.</p>
			<p class="MLP-text">„Já se za tebe u&nbsp;všech podepíšu… Proč bys chodil? Zítra pracuj. Dnes bys mohl sedět tak do pěti, jak jsem říkal, a&nbsp;pak by sis zdříml. Jinak zítra nebudeš k&nbsp;ničemu. Já bych tě vzbudil přesně v&nbsp;osm…“</p>
			<p class="MLP-text">„A&nbsp;bude to vhodné, když se za mě podepíšeš?“ zeptal se Vasja a&nbsp;už napůl souhlasil.</p>
			<p class="MLP-text">„Není nic vhodnějšího. Tak to dělají všichni.“</p>
			<p class="MLP-text">„Vážně, já se bojím…“</p>
			<p class="MLP-text">„Čeho, prosím tě?“</p>
			<p class="MLP-text">„Pokud jde o&nbsp;ostatní, dejme tomu, ale Julian Mastakovič, to je můj dobrodinec. Když si všimne, že je to psáno cizí rukou…“</p>
			<p class="MLP-text">„Všimne, všimne! Ty seš ale vážně, Vasjuku! Jak si toho může všimnout? Abys věděl, já tě umím podepsat i&nbsp;s&nbsp;tou tvou kudrlinkou, namouduši. Přestaň s&nbsp;tím! Kdo by si toho mohl všimnout?“</p>
			<p class="MLP-text">Vasja neodpověděl a&nbsp;kvapně dopil svou sklenici čaje. Pak pochybovačně pokýval hlavou…</p>
			<p class="MLP-text">„Vasjo, chlapče zlatá! Ach, kdyby se nám to podařilo! Ale co je s&nbsp;tebou? Ty mě prostě lekáš. Podívej, já si teď nepůjdu lehnout a&nbsp;neusnu. Ukaž, co ti ještě zbývá.“</p>
			<p class="MLP-text">Přítel na něj pohlédl tak, až Arkadijovi zatrnulo u&nbsp;srdce a&nbsp;jazyk mu zdřevěněl.</p>
			<p class="MLP-text">„Co je s&nbsp;tebou, Vasjo? Co je ti? Proč se tak díváš?“</p>
			<p class="MLP-text">„Vážně, Arkadiji, já zítra půjdu blahopřát Julianu Mastakoviči.“</p>
			<p class="MLP-text">„No dobře, běž!“ přitakal Arkadij a&nbsp;upřeně ho pozoroval v&nbsp;tísnivém očekávání.</p>
			<p class="MLP-text">„Poslyš, Vasjo, urychli to. Neradím ti špatně, namouduši! Kolikrát Julian Mastakovič říkal, že se mu ze všeho nejvíc u&nbsp;tebe líbí, jak píšeš čitelně! To jenom Skoroplechin si potrpí na to, aby to bylo dobře čitelné a&nbsp;ještě úpravné jako předloha, ale potom si tu listinu vypůjčí na věčnou oplátku a&nbsp;donese ji domů dětem, aby to přepsaly! Nemůže si, trouba, koupit předlohy! Ale Julian Mastakovič říká a&nbsp;vyžaduje pouze, aby to bylo čitelné, čitelné, čitelné! Tak co? Vážně, Vasjo, už nevím, jak mám s&nbsp;tebou mluvit… Dokonce mám strach… Ty mě ničíš, tváříš se jako o&nbsp;pohřbu.“</p>
			<p class="MLP-text">„To nic! To nic!“ řekl Vasja a&nbsp;vysíleně sklesl na židli. Arkadij se vyplašil.</p>
			<p class="MLP-text">„Nechceš vodu? Vasjo! Vasjo!“</p>
			<p class="MLP-text">„Přestaň,“ a&nbsp;Vasja mu stiskl ruku. „To nic. Jenom mi je nějak smutno, Arkadiji. Dokonce ani neumím říct, proč. Poslyš, mluv radši o&nbsp;něčem jiném, nepřipomínej mi…“</p>
			<p class="MLP-text">„Uklidni se, proboha, uklidni se. Ty to dokončíš, namouduši, dokončíš! A&nbsp;i kdyby ne, co na tom? To není žádné neštěstí… Jako by to byl nějaký zločin…“</p>
			<p class="MLP-text">„Arkadiji,“ řekl Vasja a&nbsp;pohlédl výmluvně na svého přítele, až ho doopravdy vyděsil&nbsp;– ještě nikdy nebyl Vasja tak neklidný. „Kdybych byl sám jako dřív… Ne, takhle ne. Rád bych ti řekl, svěřil se jako kamarádovi… A&nbsp;vůbec, proč tě mám plašit? Víš, některým je dáno mnohé a&nbsp;někteří vykonají jen málo jako já.&nbsp;– Pověz, co kdyby od tebe někdo vyžadoval vděčnost, uznalost, a&nbsp;ty bys toho nebyl schopen?“</p>
			<p class="MLP-text">„Já ti opravdu nerozumím, Vasjo!“</p>
			<p class="MLP-text">„Nikdy jsem nebyl nevděčník,“ pokračoval Vasja tiše, jako by mluvil sám k&nbsp;sobě. „Ale jestliže nejsem sto vypovědět všechno, co cítím, to je… Bude to vypadat, jako že jsem doopravdy nevděčník, a&nbsp;to mě drtí.“</p>
			<p class="MLP-text">„No a&nbsp;co? Copak vděčnost spočívá v&nbsp;tom, že něco přepíšeš v&nbsp;termínu? Pomysli, co to povídáš, Vasjo! Copak takhle se projevuje vděčnost?“</p>
			<p class="MLP-text">Vasja náhle ztichl a&nbsp;pohlédl Arkadijovi do očí, jako by ten nečekaný argument rozptýlil jeho pochybnosti. Dokonce se usmál, ale vzápětí se na jeho tváři znovu objevil zádumčivý výraz. Arkadij považoval ten úsměv za důkaz, že jsou jeho obavy zbytečné, a&nbsp;neklid, který se opět zračil v&nbsp;jeho tváři, za obrat k&nbsp;lepšímu, a&nbsp;zaradoval se.</p>
			<p class="MLP-text">„No tak tedy, kamaráde, až se probudíš, mrkni na mě. Jestli usnu předčasně, bude to malér. A&nbsp;teď se pustím do práce… Arkašo, poslyš…“</p>
			<p class="MLP-text">„Co je?“</p>
			<p class="MLP-text">„Ne, já jen tak… To nic… Chtěl jsem…“</p>
			<p class="MLP-text">Usedl a&nbsp;odmlčel se. Arkadij ulehl. Ani jeden z&nbsp;nich nepronesl jediné slůvko o&nbsp;kolomenských. Možná oba cítili, že se provinili, oslavovali v&nbsp;nevhodnou dobu. Brzy Arkadij usnul a&nbsp;smutně přemýšlel ještě před spaním o&nbsp;Vasjovi. Ke svému údivu se probudil přesně v&nbsp;osm. Vasja spal na židli s&nbsp;perem v&nbsp;ruce, bledý a&nbsp;unavený, svíčka dohořela. V&nbsp;kuchyni se Mavra otáčela kolem samovaru.</p>
			<p class="MLP-text">„Vasjo, Vasjo!“ vykřikl Arkadij zděšeně. „Kdy jsi šel spát?“</p>
			<p class="MLP-text">Vasja otevřel oči a&nbsp;vyskočil ze židle.</p>
			<p class="MLP-text">„Ach, bože,“ řekl, „přece jen jsem usnul.“</p>
			<p class="MLP-text">Vrhl se k&nbsp;listinám, ale nic se nestalo, všechno bylo v&nbsp;pořádku, neukápl na ně ani vosk ze svíčky, ani inkoust.</p>
			<p class="MLP-text">„Myslím, že jsem usnul asi tak v&nbsp;šest,“ pronesl Vasja. „V&nbsp;noci je taková zima! Napijem se čaje a&nbsp;já se do toho znovu pustím…“</p>
			<p class="MLP-text">„Posílil ses trochu?“</p>
			<p class="MLP-text">„Ano, ano, v&nbsp;pořádku, teď už je to dobré!“</p>
			<p class="MLP-text">„Šťastný Nový rok, kamaráde!“</p>
			<p class="MLP-text">„I&nbsp;tobě, můj milý. Buď zdráv.“</p>
			<p class="MLP-text">Objali se&nbsp;– Vasjovi se třásla brada a&nbsp;oči mu zvlhly. Arkadij mlčel: bylo mu hořko. Oba v&nbsp;rychlosti vypili čaj.</p>
			<p class="MLP-text">„Arkadiji! Rozhodl jsem se, že půjdu sám k&nbsp;Julianu Mastakoviči…“</p>
			<p class="MLP-text">„Ale on si toho ani nevšimne…“</p>
			<p class="MLP-text">„Svědomí mi nedá, kamaráde.“</p>
			<p class="MLP-text">„Vždyť tady sedíš kvůli němu a&nbsp;ničíš se! Přestaň s&nbsp;tím! Víš, zajdu tam…“</p>
			<p class="MLP-text">„Kam?“ zeptal se Vasja.</p>
			<p class="MLP-text">„K&nbsp;Artěmjevovým. Půjdu jim popřát za sebe i&nbsp;za tebe.“</p>
			<p class="MLP-text">„Drahoušku! Kamaráde zlatá! Já zůstanu doma. Ano, vidím, že jsi to dobře vymyslel: já tady přece pracuju a&nbsp;nechytám lelky. Počkej chviličku, napíšu jí dopis.“</p>
			<p class="MLP-text">„Piš, kamaráde, to stihneš: já se umeju, oholím a&nbsp;vykartáčuju si frak. Vasjo, budeme spokojení a&nbsp;šťastní! Obejmi mě!“</p>
			<p class="MLP-text">„Kéž by, kamaráde!“</p>
			<p class="MLP-text">„Bydlí tady pan úředník Šumkov?“ ozval se na schodech dětský hlásek.</p>
			<p class="MLP-text">„Bydlí, chlapče, bydlí,“ přisvědčila Mavra a&nbsp;vpustila hosta dovnitř.</p>
			<p class="MLP-text">„Co je? Co je?“ vykřikl Vasja, vyskočil ze židle a&nbsp;rozběhl se do předsíně. „Pétěnko, to jsi ty?“</p>
			<p class="MLP-text">„Vasiliji Petroviči, mám tu čest vám popřát šťastný Nový rok,“ řekl hezký černovlasý, asi desetiletý chlapec s&nbsp;kudrnatými vlasy, „sestra vás pozdravuje a&nbsp;maminka taky a&nbsp;sestra mi poručila, abych vám dal za ni hubičku…“</p>
			<p class="MLP-text">Vasja vyhodil malého posla do vzduchu a&nbsp;vlepil mu na jeho medové rtíky, tolik podobné sestřiným, dlouhý, nadšený polibek.</p>
			<p class="MLP-text">„Dej mu pusu, Arkadiji!“ řekl a&nbsp;předal mu Péťu, který se vzápětí ocitl v&nbsp;silném a&nbsp;v&nbsp;plném slova smyslu dychtivém objetí Arkadije Ivanoviče, aniž se dotkl země.</p>
			<p class="MLP-text">„Ty můj miláčku, chceš čaj?“</p>
			<p class="MLP-text">„Mockrát děkuju, prosím. My už jsme pili. Dnes jsme vstávali brzy. Naši šli na mši. Sestra mě dvě hodiny česala, pomádovala, myla a&nbsp;zašila mi kalhoty&nbsp;– roztrhl jsem si je včera venku, když jsme se koulovali se Saškou…“</p>
			<p class="MLP-text">„No ne!“</p>
			<p class="MLP-text">„Dlouho mě vypravovala, strojila, pak mě napomádovala, dala mi pusu a&nbsp;povídá: ‚Běž k&nbsp;Vasjovi, popřej mu a&nbsp;zeptej se, jestli se mají dobře, jestli se pěkně vyspali a&nbsp;ještě… ještě něco… á, už vím! Jestli už máte hotovou tu práci, která vám včera…‘ aha, mám to tady… ano, tuhle zapsané,“ pokračoval chlapec a&nbsp;přečetl z&nbsp;papíru vytaženého z&nbsp;kapsy, „ano, tady, která vám včera dělala takovou starost.“</p>
			<p class="MLP-text">„Dokončím ji, ano, dokončím! Řekni, že ji dokončím, docela určitě, čestné slovo!“</p>
			<p class="MLP-text">„A&nbsp;ještě něco… Jé, málem bych zapomněl&nbsp;– sestra vám posílá lístek a&nbsp;dárek… Málem bych zapomněl!“</p>
			<p class="MLP-text">„Můj ty bože! Ty můj drahoušku! Kde, kde… Á, tady? Jen se podívej, kamaráde, co mi píše… Zla-tíč-ko! Víš, včera jsem viděl náprsní tašku, kterou pro mě vyšívá. Ještě není hotová, a&nbsp;tak vám, píše, posílám svou loknu, a&nbsp;dárek máte u&nbsp;mě. Jen se podívej, kamaráde!“</p>
			<p class="MLP-text">Nadšením celý bez sebe ukazoval pramen těch nejhustších, nejčernějších vlasů na světě; pak je horoucně políbil a&nbsp;schoval do postranní kapsy, blíž k&nbsp;srdci.</p>
			<p class="MLP-text">„Vasjo, objednám ti na ně medailon,“ řekl odhodlaně Arkadij.</p>
			<p class="MLP-text">„Budeme mít telecí a&nbsp;zítra mozeček. Maminka chce upéct piškotky… A&nbsp;ovesná kaše nebude,“ řekl chlapec po chvilce přemýšlení, jak dokončí svoje povídání.</p>
			<p class="MLP-text">„Ach, takový hodný chlapec!“ vykřikl Arkadij. „Vasjo, ty jsi ten nejšťastnější člověk na světě!“</p>
			<p class="MLP-text">Chlapec dopil čaj, dostal psaníčko, tisíce hubiček a&nbsp;odešel šťastný a&nbsp;čilý jako předtím.</p>
			<p class="MLP-text">„Vidíš, kamaráde,“ spustil potěšený Arkadij, „všecko je, jak má být! Všecko se obrátilo k&nbsp;dobrému, nesmutni, hlavu vzhůru! Vpřed! Dopiš to, Vasjo! Ve dvě hodiny budu doma: zajedu k&nbsp;nim a&nbsp;pak k&nbsp;Julianu Mastakoviči.“</p>
			<p class="MLP-text">„Buď sbohem, kamaráde… Ach, kdyby tak… No dobrá, běž,“ opakoval, „já k&nbsp;Julianu Mastakoviči zaručeně nepůjdu.“</p>
			<p class="MLP-text">„Sbohem!“</p>
			<p class="MLP-text">„Počkej, kamaráde! Řekni jim… Prostě všecko, co tě napadne. A&nbsp;dej jí za mě hubičku… Pak mi budeš všecko vyprávět…“</p>
			<p class="MLP-text">„No tak, no tak&nbsp;– už je to jasné, víme! To štěstí tě tak změnilo. Nečekal jsi to a&nbsp;od včerejška jsi celý nesvůj. Ještě ses nevzpamatoval z&nbsp;včerejších dojmů&nbsp;– no ovšem! Vzchop se, kamaráde! Sbohem, sbohem!“</p>
			<p class="MLP-text">Konečně se přátelé rozloučili. Celé dopoledne byl Arkadij roztržitý a&nbsp;myslel jenom na Vasju. Znal jeho vznětlivou povahu. Ano, štěstí ho změnilo, nemýlil jsem se, mluvil sám k&nbsp;sobě. Můj ty bože! I&nbsp;mě nakazil svým smutkem. Z&nbsp;čeho všeho je tenhle člověk schopen udělat tragédii! Jedná jako v&nbsp;horečce! „Musím ho zachránit! Ano, zachránit!“ pronesl nahlas a&nbsp;ani nezpozoroval, že ve skrytu duše už udělal z&nbsp;domácích nepříjemností, v&nbsp;podstatě maličkostí, hotové neštěstí. Teprve v&nbsp;jedenáct se ocitl v&nbsp;předpokoji Juliana Mastakoviče, aby připojil svoje skrovné jméno k&nbsp;dlouhému sloupci úctyhodných osob, které se podepsaly v&nbsp;předpokoji na listině, pokapané voskem a&nbsp;začerněné od inkoustu. Ale jaké bylo jeho překvapení, když se mu před očima mihl vlastnoruční podpis Vasji Šumkova! Udivilo ho to. Co se to s&nbsp;ním děje? pomyslel si. Ještě nedávno plný nadějí, teď rozrušený vyšel ven. Skutečně, kdesi číhalo nebezpečí. Ale jaké a&nbsp;kde?</p>
			<p class="MLP-text">Do Kolomny přijel s&nbsp;pochmurnými myšlenkami a&nbsp;zpočátku byl roztržitý, ale když pohovořil s&nbsp;Lizaňkou, odešel se slzami v&nbsp;očích&nbsp;– měl upřímnou obavu o&nbsp;Vasju. Domů se rozběhl poklusem a&nbsp;u&nbsp;Něvy se doslova srazil se Šumkovem. Ten taky běžel.</p>
			<p class="MLP-text">„Kampak?“ zavolal Arkadij.</p>
			<p class="MLP-text">Vasja se zastavil, jako kdyby ho přistihli při zločinu.</p>
			<p class="MLP-text">„Já jen tak, kamaráde: chtěl jsem se projít.“</p>
			<p class="MLP-text">„Nevydržel jsi to a&nbsp;šel jsi do Kolomny? Ach, Vasjo, Vasjo! Proč jsi chodil k&nbsp;Julianu Mastakoviči?“</p>
			<p class="MLP-text">Vasja neodpověděl, ale pak mávl rukou:</p>
			<p class="MLP-text">„Nevím, co se to se mnou děje, Arkadiji. Já…“</p>
			<p class="MLP-text">„Přestaň, Vasjo, přestaň! Já vím, co se děje. Uklidni se. Jsi rozrušený už od včerejška! Kdo by nebyl! Jen si pomysli! Všichni tě mají rádi, pečují o&nbsp;tebe, tvoje práce postupuje, dokončíš ji, určitě ji dokončíš, vím to. Teď si něco vymýšlíš, něčeho se bojíš…“</p>
			<p class="MLP-text">„Ne, to nic, to nic…“</p>
			<p class="MLP-text">„Pamatuješ, už se ti to jednou stalo… Vzpomínáš, když jsi dostal jmenování, štěstím a&nbsp;vděčností jsi byl dvojnásob horlivý a&nbsp;celý týden jsi svou práci kazil. A&nbsp;teď je to zrovna tak…“</p>
			<p class="MLP-text">„Ano, ano, jenomže teď je to jiné, Arkadiji, úplně jiné…“</p>
			<p class="MLP-text">„Jak to, jiné? Co tě napadá! Co když ta tvoje práce možná tolik nespěchá a&nbsp;ty se zbytečně trápíš?“</p>
			<p class="MLP-text">„To nic, to nic, já jen tak. Pojďme!“</p>
			<p class="MLP-text">„Ty chceš jít domů a&nbsp;ne k&nbsp;nim?“</p>
			<p class="MLP-text">„Ne, kamaráde. Vidíš, jak vypadám? Takhle se tam nemůžu ukázat. Rozmyslel jsem si to… Neměl jsem bez tebe doma stání. Když se vrátíš se mnou, hned si sednu k&nbsp;práci. Pojďme!“</p>
			<p class="MLP-text">Vykročili a&nbsp;chvíli šli mlčky. Vasja pospíchal.</p>
			<p class="MLP-text">„Proč se na ně nevyptáváš?“ zajímal se Arkadij.</p>
			<p class="MLP-text">„Ach, ano! Tak co tam bylo, Arkaško?“</p>
			<p class="MLP-text">„Já tě nepoznávám, Vasjo!“</p>
			<p class="MLP-text">„To nic, to nic. Vypravuj mi všecko, Arkašo!“ žadonil Vasja úpěnlivě, jako by se vyhýbal dalšímu vysvětlování.</p>
			<p class="MLP-text">Arkadij si povzdechl. Při pohledu na kamaráda upadal do rozpaků.</p>
			<p class="MLP-text">Vyprávění o&nbsp;kolomenských ho povzbudilo. Dokonce se rozpovídal. Poobědvali. Stařenka mu naplnila celou kapsu piškoty a&nbsp;přátelé je teď pojídali a&nbsp;rozveselili se. Po obědě Vasja slíbil, že si zdřímne, a&nbsp;pak bude pracovat celou noc. Skutečně si šel lehnout. Ráno kdosi, komu nemohl odmítnout, pozval Arkadije na čaj. Přátelé se rozloučili. Arkadij slíbil, že přijde co možná nejdřív, možná v&nbsp;osm. Tři hodiny odloučení mu připadaly jako tři roky. Konečně se odpoutal a&nbsp;utíkal k&nbsp;Vasjovi domů. Když vešel do pokoje, zpozoroval, že všude je tma. Vasja nebyl doma. Arkadij se vyptával Mavry. Ta mu sdělila, že Vasja stále psal a&nbsp;vůbec nespal, pak chodil sem a&nbsp;tam po pokoji a&nbsp;nakonec, asi před hodinou, odběhl a&nbsp;řekl, že se za půl hodinky vrátí. „A&nbsp;až přijde Arkadij Ivanovič, řekni mu, babko,“ dopověděla Mavra, „že jsem se šel projít…“ To mi několikrát nakazoval.</p>
			<p class="MLP-text">Šel k&nbsp;Artěmjevovým, pomyslel si Arkadij a&nbsp;pokýval hlavou. Hned nato vyskočil, povzbuzen nadějí. Jednoduše skončil práci, pomyslel si, to je všechno, a&nbsp;pak to nevydržel a&nbsp;běžel tam. Ale ne, počkal by na mě… Kouknu se, co má hotovo…</p>
			<p class="MLP-text">Zapálil svíčku a&nbsp;vrhl se k&nbsp;Vasjovu psacímu stolu: práce postupovala, a&nbsp;jak se zdálo, do konce zbýval jen kousek. Arkadij chtěl zkoumat dál, ale vtom vešel Vasja…</p>
			<p class="MLP-text">„Á, ty si tady?“ vykřikl a&nbsp;leknutím sebou škubl.</p>
			<p class="MLP-text">Arkadij mlčel. Bál se kamaráda zeptat. Ten sklopil oči a&nbsp;rovněž mlčky začal rozkládat papíry. Konečně se jejich pohledy setkaly. Vasjův pohled byl prosebný až úpěnlivý, ale i&nbsp;zdrcený, že sebou Arkadij škubl. U&nbsp;srdce mu zatrnulo.</p>
			<p class="MLP-text">„Vasjo, kamaráde, co je s&nbsp;tebou? Co je ti?“ vykřikl, rozběhl se k&nbsp;němu a&nbsp;stiskl ho v&nbsp;objetí. „Nerozumím ti, nerozumím tvému smutku, co je ti, ty můj mučedníku? Pověz mi všecko a&nbsp;nic nezatajuj. Není možná, aby jen tohle…“</p>
			<p class="MLP-text">Vasja se k&nbsp;němu přitiskl a&nbsp;nemohl promluvit. Těžce popadal dech.</p>
			<p class="MLP-text">„Nech toho, stačí, Vasjo! Co se stane, když to nedopíšeš? Já tě nechápu. Svěř mi svoje trápení. Víš, já bych pro tebe… Můj ty bože, můj ty bože!“ Arkadij přecházel po místnosti a&nbsp;dotýkal se všeho, co mu přišlo pod ruku, jako by hledal pro Vasju lék. „Zítra půjdu místo tebe k Julianu Mastakoviči a&nbsp;požádám, snažně ho poprosím, aby ti termín prodloužil o&nbsp;den. Všecko mu vyložím, všecko… jestli tě tohle tolik trápí…“</p>
			<p class="MLP-text">„Bůh uchovej!“ vykřikl Vasja a&nbsp;zbělel jako stěna. Sotva se držel na nohách.</p>
			<p class="MLP-text">„Vasjo, Vasjo!“</p>
			<p class="MLP-text">Ten se vzpamatoval. Rty se mu chvěly&nbsp;– chtěl něco říct, ale namísto toho jen mlčky, křečovitě svíral přítelovu ruku. Sám měl ruku studenou jako led. Arkadij před ním stál v&nbsp;úzkostném, trýznivém očekávání. Vasja k&nbsp;němu znovu vzhlédl.</p>
			<p class="MLP-text">„Vasjo, bůh s&nbsp;tebou! Úplně jsi mě utrápil, ty můj kamaráde zlatá!“</p>
			<p class="MLP-text">Z&nbsp;Vasjových očí se proudem vyřinuly slzy: vrhl se Arkadijovi na prsa.</p>
			<p class="MLP-text">„Lhal jsem ti, Arkadiji!“ přiznal se. „Obelhal jsem tě! Odpusť mi to, prosím tě! Zradil jsem naše přátelství…“</p>
			<p class="MLP-text">„Co je ti, Vasjo? Co se stalo?“ vyptával se přítel, celý zděšený.</p>
			<p class="MLP-text">„Tady!“</p>
			<p class="MLP-text">A&nbsp;Vasja zoufalým pohybem vytáhl ze zásuvky stolu šest tlustých sešitů podobných tomu, z&nbsp;něhož přepisoval.</p>
			<p class="MLP-text">„Co je to?“</p>
			<p class="MLP-text">„Tohleto mám do pozítří přepsat. Neudělal jsem ani čtvrtinu! Neptej se, ne… jak se to stalo!“ a&nbsp;pak začal o&nbsp;tom, co ho tak trápilo. „Arkadiji, příteli! Sám nevím, co se mnou bylo! Jako bych se probudil z&nbsp;nějakého snu. Celé tři neděle jsem zahálel. Pořád jsem… chodil k&nbsp;ní… srdce mě bolelo, trápil jsem se tím, co bude… a&nbsp;nemohl jsem psát. Vůbec jsem o&nbsp;tom nepřemýšlel. Až teď, kdy mě potkalo štěstí, jsem se vzpamatoval.“</p>
			<p class="MLP-text">„Vasjo,“ řekl rezolutně Arkadij. „Zachráním tě. Já to všecko chápu. Poslouchej mě: hned zítra zajdu k&nbsp;Julianu Mastakoviči… Nevrť hlavou, poslouchej! Všechno mu vypovím, jak to bylo: dovol mi to… Všechno mu vysvětlím! Udělám všechno! Řeknu mu, jak tě to zdrtilo, jak se trápíš.“</p>
			<p class="MLP-text">„Víš ty, že mě takhle ničíš?“ hlesl Vasja, strnulý strachem.</p>
			<p class="MLP-text">Arkadij zbledl, ale ovládl se a&nbsp;nečekaně se rozesmál:</p>
			<p class="MLP-text">„Jenom to? Jenom tohle? To je toho! Co tě napadá! A&nbsp;to se nestydíš? Poslyš… Vidím, že jsem tě rozzlobil. Abys věděl, rozumím ti a&nbsp;vím, co se v&nbsp;tobě odehrává. Vždyť už bydlíme pět let společně, chválabohu! Jsi dobrák, jemný, citlivý člověk, ale slaboch, neodpustitelný slaboch. Už i&nbsp;Lizaveta Michajlovna si toho všimla. Kromě toho jsi snílek a&nbsp;to taky není dobré; takový člověk se snadno může pomátnout. Poslyš, já vím, co chceš! Chceš například, aby Julian Mastakovič byl radostí celý pryč a&nbsp;aby snad uspořádal ples na počest toho, že ty se ženíš… Počkej, počkej, nemrač se! Vidíš, řekl jsem jen slůvko, a&nbsp;ty už ses urazil, že jsem se dotkl Juliana Mastakoviče. Dobrá, nebudu už o&nbsp;něm mluvit. Já si ho taky vážím, a&nbsp;o&nbsp;nic míň než ty. Ale nezapřeš a&nbsp;nezakážeš mi, abych si myslel, že by sis přál, aby na světě nebyl nikdo nešťastný, když ty se ženíš… Ano, kamaráde, uznej, že bys chtěl, abych například já, tvůj nejlepší kamarád, vyhrál sto tisíc. Aby se všichni nepřátelé, co jich je na světě, najednou zničehonic usmířili, aby se radostí objali uprostřed ulice a&nbsp;pak k&nbsp;tobě třeba přišli na návštěvu. Příteli! Milý Vasjo! Já se ti nesměju, je to tak: ty už jsi mi dávno tohle všechno v&nbsp;různých podobách maloval. Jsi šťastný a&nbsp;přeješ si, aby všichni, úplně všichni byli šťastní jako ty. A&nbsp;proto si chceš všemožně to svoje štěstí zasloužit, a&nbsp;abys uklidnil svoje svědomí, toužíš vykonat nějaký hrdinský čin! Já chápu, že jsi schopen trpět kvůli tomu, že ve chvíli, kdy bys měl projevit snahu a&nbsp;schopnosti… Dejme tomu vděčnost, jak říkáš, namísto toho jsi lajdačil! Hrozně tě mrzí, že se Julian Mastakovič bude mračit a&nbsp;dokonce se rozzlobí, až uvidí, že jsi nesplnil naděje, které do tebe vkládal. Bolí tě srdce při pomyšlení, že uslyšíš výčitky od toho, koho považuješ za svého dobrodince, a&nbsp;ještě v&nbsp;takové chvíli, když ti srdce překypuje radostí a&nbsp;ty nevíš, komu všemu bys projevil svou vděčnost… Je to tak, nemám pravdu? Přiznej se!“</p>
			<p class="MLP-text">Vasja láskyplně hleděl na svého přítele a&nbsp;na rtech se mu objevil úsměv. Tvář mu ozářila dokonce jiskřička naděje.</p>
			<p class="MLP-text">„Tak tedy poslouchej,“ začal znovu Arkadij, povzbuzený tou nadějí. „Julian Mastakovič může být k&nbsp;tobě i&nbsp;nadále velkodušný. Je to tak, kamaráde? V&nbsp;tom vězí ten problém? A&nbsp;když je to tak,“ a&nbsp;Arkadij vyskočil z&nbsp;místa, „já se kvůli tobě obětuju! Hned zítra k&nbsp;němu půjdu… Neříkej, že ne! Ty svůj přestupek považuješ za zločin. Ale Julian Mastakovič je velkorysý a&nbsp;milosrdný, a&nbsp;navíc ne takový jako ty! On nás, kamaráde, vyslechne a&nbsp;vytáhne z&nbsp;té bryndy. No tak! Už jsi klidný?“</p>
			<p class="MLP-text">Vasja se slzami v&nbsp;očích mu stiskl ruku.</p>
			<p class="MLP-text">„Přestaň, Arkadiji,“ řekl, „je rozhodnuto. Prostě jsem tu práci nedokončil, no dobrá, když ne, tak ne. A&nbsp;ty nikam nemusíš chodit: já sám mu všechno povím, sám k&nbsp;němu půjdu. Teď jsem se uklidnil, už jsem úplně klidný. Ale ty nikam nechoď… poslechni mě.“</p>
			<p class="MLP-text">„Ty můj milý Vasjo!“ vykřikl radostně Arkadij. „Mluvil jsem tvými slovy a&nbsp;jsem rád, že ses vzpamatoval a&nbsp;začal jsi rozumně uvažovat. Ať se ti stane cokoliv, já jsem vždycky na tvé straně, pamatuj! Vidím, že tě trápí pomyšlení, jak všechno povím Julianu Mastakoviči. Ale já mu nic neřeknu, ne a&nbsp;ne, ty sám mu všechno řekneš. Vlastně ne, nikam nepůjdeš, sedneš si sem a&nbsp;budeš psát, jasné? A&nbsp;já zjistím, o&nbsp;co jde, jestli ta věc spěchá, jestli je tak naléhavá či ne, a&nbsp;co z&nbsp;toho může být, jestli zmeškáš termín… Pak se vrátím… Vidíš, vidíš, už existuje naděje. Představ si, že ta věc nespěchá&nbsp;– v&nbsp;tom případě máš vyhráno. Julian Mastakovič si na to třeba ani nevzpomene, a&nbsp;pak je všecko zachráněno.“</p>
			<p class="MLP-text">Vasja pochybovačně pokyvoval hlavou, ale stále hleděl na přítele pohledem plným vděčnosti.</p>
			<p class="MLP-text">„Tak a&nbsp;teď už dost! Jsem tak zesláblý a&nbsp;vyčerpaný,“ řekl a&nbsp;stěží popadal dech, „že se mi na to ani nechce myslet. Promluvme si o&nbsp;něčem jiném. Víš, já teď snad ani nebudu psát, nanejvýš dokončím dvě stránky, abych došel k&nbsp;nějakému bodu. Poslyš… už dávno jsem se tě chtěl zeptat, jak to, že mě tak dobře znáš?“</p>
			<p class="MLP-text">Z&nbsp;očí mu vyhrkly slzy a&nbsp;skanuly na Arkadijovu ruku.</p>
			<p class="MLP-text">„Kdybys věděl, jak tě mám rád, Vasjo, vůbec by ses mě neptal!“</p>
			<p class="MLP-text">„Ano, ano, jenže já to nevím, protože… víš, Arkadiji, já nevím, proč sis mě tak oblíbil… Abys věděl, ta tvoje náklonnost mě dokonce ničila… Víš, kolikrát, obzvlášť když jsem usínal a&nbsp;myslel na tebe&nbsp;– já vždycky na tebe myslím, když usínám&nbsp;–, kolikrát jsem se rozplakal a&nbsp;srdce mi tlouklo jako na poplach… protože… protože… Zkrátka protože mě máš tolik rád a&nbsp;já jsem se ti nemohl ničím odvděčit, ulehčit svému srdci…“</p>
			<p class="MLP-text">„Vasjo, ty jsi ale… Podívej se na sebe, jak jsi rozrušený,“ a&nbsp;Arkadij znovu pocítil úzkost a&nbsp;vzpomněl si na včerejší scénu na ulici.</p>
			<p class="MLP-text">„Nech toho… Ty chceš, abych se uklidnil, ale já jsem ještě nikdy nebyl tak klidný a&nbsp;šťastný! Víš… Abys věděl, mám chuť ti všecko povědět, ale bojím se, abych tě nerozzlobil… Ty se pořád zlobíš a&nbsp;křičíš na mě a&nbsp;já se lekám… Podívej, jak se klepu, a&nbsp;nevím, proč… Poslyš, chci ti říct tohle. Připadá mi, že jsem tě dřív neznal, ano, ano! I&nbsp;jiné jsem poznal teprve včera. Kamaráde, já jsem nic necítil a&nbsp;nikoho si plně nevážil. Srdce… měl jsem srdce z&nbsp;kamene… Poslyš, jak se stalo, že nikomu, nikomu na světě jsem neudělal nic dobrého, protože jsem nebyl schopen… Dokonce i&nbsp;napohled vypadám nesympaticky! A&nbsp;přitom leckdo pro mě udělal něco dobrého… Ty první&nbsp;– myslíš, že to nevidím?&nbsp;– a&nbsp;já jsem jenom mlčel, ano, mlčel!“</p>
			<p class="MLP-text">„Přestaň už, Vasjo!“</p>
			<p class="MLP-text">„No co, Arkašo… Já jen tak…“ přerušil ho Vasja a&nbsp;hlas mu selhal dojetím. „Včera jsem ti vyprávěl o&nbsp;Julianu Mastakoviči. Sám víš, že je přísný, strohý, dokonce i&nbsp;ty jsi k&nbsp;němu musel několikrát na kobereček, ale se mnou včera dokonce žertoval, byl ke mně laskavý&nbsp;– nevím, co ho to napadlo&nbsp;– a&nbsp;otevřel mi svoje dobré srdce, které přede všemi rozumně skrývá…“</p>
			<p class="MLP-text">„No a&nbsp;co má být, Vasjo? To jen dokazuje, že jsi hoden svého štěstí.“</p>
			<p class="MLP-text">„Ach, Arkašo! Tolik jsem chtěl tuhle svou práci dokončit! Ne, já si šlapu po štěstí! Mám tušení, že mě to moje štěstí zničí! Nemyslím, že kvůli tomuhle…“ dodal rychle, když zpozoroval, že Arkadij zašilhal k&nbsp;práci, která ležela na stole, „tohle nic není, to je jen popsaný papír… maličkost! Už je rozhodnuto… Byl jsem, Arkašo, dnes u&nbsp;nich, tam… Nešel jsem dovnitř. Bylo mi těžko, hořce! Jenom jsem postál u&nbsp;dveří. Ona hrála na pianino a&nbsp;já poslouchal. Víš, Arkašo,“ dodal ztlumeným hlasem, „já se neodvážil jít dovnitř…“</p>
			<p class="MLP-text">„Poslyš, Vasjo, co je s&nbsp;tebou? Díváš se na mě tak…“</p>
			<p class="MLP-text">„Co by? Nic. Není mi dobře: nohy se mi třesou&nbsp;– to je tím, že jsem celou noc psal. Ano, dělají se mi mžitky před očima. A&nbsp;tady, tady…“ Ukázal na srdce a&nbsp;omdlel.</p>
			<p class="MLP-text">Když přišel k&nbsp;sobě, Arkadij chtěl učinit rázná opatření. Chtěl ho násilím položit do postele, ale Vasja ani za nic nesouhlasil. Plakal, lomil rukama, chtěl psát, neprodleně dokončit svoje dvě stránky.</p>
			<p class="MLP-text">Arkadij mu nakonec dovolil zasednout k&nbsp;listinám, aby ho nepodráždil ještě víc.</p>
			<p class="MLP-text">„Víš,“ řekl Vasja, když usedl na místo, „mám nápad, mám naději.“</p>
			<p class="MLP-text">Usmál se na Arkadije a&nbsp;jeho bledý obličej jako by ozářil paprsek naděje.</p>
			<p class="MLP-text">„Tak tedy: pozítří mu nedonesu všecko. O&nbsp;tom ostatním řeknu, že to shořelo nebo zmoklo, že jsem to ztratil, prostě zalžu… a&nbsp;nakonec že jsem to nedokončil. Ne, já nedovedu lhát. Všecko mu vysvětlím&nbsp;– víš co? Povím mu, tak a&nbsp;tak to bylo, nemohl jsem… Povím mu o&nbsp;své lásce&nbsp;– on sám se nedávno oženil, pochopí mě! Budu si počínat samosebou nenápadně, uctivě. Až uvidí moje slzy, dojme ho to…“</p>
			<p class="MLP-text">„To se ví, jen k&nbsp;němu běž a&nbsp;všecko mu vysvětli… K&nbsp;tomu nejsou zapotřebí ani slzy! Proč taky? Vážně, Vasjo, tys mě úplně zmátl…“</p>
			<p class="MLP-text">„Ano, ano, já půjdu. A&nbsp;teď mě nech pracovat, Arkašo, prosím tě. Nikoho neurazím, ale nech mě pracovat!“</p>
			<p class="MLP-text">Arkadij se svalil na postel. Nedůvěřoval Vasjovi, ba ne. Vasja byl schopen všeho. Ale prosit za prominutí, za prominutí čeho a&nbsp;jak? Jenomže o&nbsp;to nešlo. Šlo o&nbsp;to, že Vasja nesplnil svou povinnost, že se cítí vinen sám před sebou, cítí se jako nevděčník vůči osudu, je otřesen svým štěstím a&nbsp;myslí si, že ho není hoden, a&nbsp;konečně si našel záminku, jak se vymluvit, ale ve skutečnosti se od včerejšího dne ještě nevzpamatoval z&nbsp;překvapení. Tak je to, uvažoval Arkadij. Je zapotřebí ho zachránit. Je zapotřebí ho usmířit se sebou. On sám už nad sebou láme hůl. Tak uvažoval a&nbsp;rozhodl se jít neprodleně, hned zítra, k&nbsp;Julianu Mastakoviči a&nbsp;všecko mu povědět.</p>
			<p class="MLP-text">Vasja seděl a&nbsp;psal. Ztrápený Arkadij ulehl, aby si znovu všechno promyslel, a&nbsp;probudil se před úsvitem.</p>
			<p class="MLP-text">„Čert aby to… Už zas!“ vykřikl, když zahlédl Vasju, jak sedí a&nbsp;píše.</p>
			<p class="MLP-text">Rozběhl se k&nbsp;němu, popadl ho za ramena a&nbsp;násilím ho dostrkal do postele. Vasja se usmíval, oči se mu zavíraly únavou. Stěží mohl mluvit.</p>
			<p class="MLP-text">„Chtěl jsem si jít lehnout,“ řekl. „Víš, Arkadiji, mám nápad. Dokončím to. Urychlil jsem pero. Déle už jsem nedokázal sedět. Vzbuď mě v&nbsp;osm.“</p>
			<p class="MLP-text">Nedořekl a&nbsp;usnul, jako když ho do vody hodí.</p>
			<p class="MLP-text">„Mavro,“ špitl Arkadij Mavře, která právě přinášela čaj. „On prosil, abyste ho vzbudila za hodinu. V&nbsp;žádném případě! Ať spí alespoň deset hodin, rozumíš?“</p>
			<p class="MLP-text">„Rozumím, ty náš zlatej milostpane.“</p>
			<p class="MLP-text">„Oběd nevař, neharaš s&nbsp;dřívím, nedělej rámus, nebo to slízneš! Když se bude ptát po mně, řekni, že jsem šel do úřadu, rozumíš?“</p>
			<p class="MLP-text">„Rozumím, ty náš zlatej milostpane. Jen ať spí, jak chce dlouho, mně to je jedno. Já jsem ráda, když si páni pospí, a&nbsp;střežím panskej majetek. Tuhle, jak jsem rozbila sklenici a&nbsp;vy jste mně ráčil vyhubovat, tak abyste věděl, to kočka rozbila, neuhlídala jsem ji: jedeš, ty potvoro, povídám.“</p>
			<p class="MLP-text">„Psst, buď zticha!“</p>
			<p class="MLP-text">Arkadij vyprovodil Mavru do kuchyně, vyžádal si klíč a&nbsp;zamkl pokoj. Pak odešel do služby. Cestou uvažoval, jak se ohlásí u&nbsp;Juliana Mastakoviče a&nbsp;jestli se to hodí, jestli to nebude příliš odvážné. Do úřadu vešel nesměle a&nbsp;nesměle se zeptal, jestli je tu Jeho Excelence. Odpověděli mu, že není a&nbsp;nebude. Arkadij nejdřív chtěl jít k&nbsp;němu do bytu, ale včas si uvědomil, že když Julian Mastakovič nepřijel, nejspíš pracuje doma. A&nbsp;tak zůstal na místě. Hodiny se nekonečně vlekly. Tajně se vyptával na úkol svěřený Šumkovovi, ale nikdo nic nevěděl. Věděli jen, že Julian Mastakovič ho ráčil pověřovat zvláštními úkoly, ale jakými, to nikdo netušil. Konečně odbily tři a&nbsp;Arkadij se rozběhl domů. V&nbsp;šatně ho zastavil jeden písař a&nbsp;sdělil mu, že Vasilij Petrovič Šumkov přišel asi tak v&nbsp;jednu hodinu a&nbsp;vyptával se, jestli tu není on, Arkadij Ivanovič, a&nbsp;jestli tu nebyl Julian Mastakovič. Jak to Arkadij uslyšel, najal si drožku a&nbsp;dojel domů.</p>
			<p class="MLP-text">Šumkov byl doma. Nadmíru vzrušený přecházel po pokoji. Pohlédl na Arkadije a&nbsp;hned se vzpamatoval, snažil se skrýt své vzrušení. Mlčky zasedl k&nbsp;papírům. Zdálo se, že se vyhýbá otázkám svého přítele, které ho zatěžují, že cosi sám vymyslel a&nbsp;rozhodl se neprozradit svoje rozhodnutí, protože se už nedá spoléhat ani na přátelství. To Arkadije překvapilo a&nbsp;srdce se mu sevřelo těžkou pronikavou bolestí. Usedl na postel a&nbsp;rozevřel jakousi knížku, jedinou, kterou vlastnil, a&nbsp;přitom nespouštěl oči z&nbsp;ubohého Vasji. Jenže ten tvrdošíjně mlčel a&nbsp;psal, hlavu sklopenou. Tak uplynulo několik hodin a&nbsp;Arkadijovy útrapy dosáhly vrcholu. Konečně asi v&nbsp;jedenáct hodin Vasja zvedl hlavu a&nbsp;upřel na přítele tupý, strnulý pohled. Arkadij vyčkával. Uběhlo několik minut, ale Vasja stále mlčel.</p>
			<p class="MLP-text">„Vasjo!“ zvolal Arkadij.</p>
			<p class="MLP-text">Vasja neodpověděl.</p>
			<p class="MLP-text">„Vasjo!“ opakoval Arkadij a&nbsp;vyskočil z&nbsp;postele. „Co je s&nbsp;tebou? Co děláš?“ a&nbsp;rozběhl se k&nbsp;němu. Vasja zvedl hlavu a&nbsp;znovu na něj upřel týž tupý strnulý pohled.</p>
			<p class="MLP-text">Nevnímá, pomyslel si Arkadij a&nbsp;roztřásl se. Popadl karafu s&nbsp;vodou, nadzvedl Vasju, nalil mu vodu na hlavu, navlhčil mu spánky a&nbsp;třel mu ruce ve svých. Přítel se vzpamatoval.</p>
			<p class="MLP-text">„Vasjo, Vasjo!“ vykřikl Arkadij, už se neovládl a&nbsp;rozplakal se. „Vasjo, nenič se, vzpamatuj se!“ Nedomluvil a&nbsp;vřele sevřel přítele v&nbsp;objetí. Po Vasjově obličeji přelétl jakýsi tíživý stín; Vasja si mnul čelo a&nbsp;chytil se za hlavu, jako by se bál, že mu praskne lebka.</p>
			<p class="MLP-text">„Nevím, co to se mnou je,“ špitl nakonec. „Mně se zdá, že jsem přetažený. No dobrá, dobrá! Stačí, Arkadiji, nebuď smutný! Stačí!“ opakoval a&nbsp;hleděl na něj teskným, vysíleným pohledem. „Proč by sis dělal starosti? Stačí!“</p>
			<p class="MLP-text">„Ty, právě ty mě utěšuješ?“ vyjekl Arkadij, kterému pukalo srdce. „Vasjo,“ nabádal přítele, „lehni si a&nbsp;trochu se vyspi, ano? Netrap se zbytečně! Raději pak zasedneš k&nbsp;práci!“</p>
			<p class="MLP-text">„Ano, ano,“ opakoval Vasja, „když dovolíš, lehnu si, ano, dobrá… Víš, chtěl jsem skončit, ale pak jsem si to rozmyslel…“</p>
			<p class="MLP-text">Arkadij ho odtáhl na postel.</p>
			<p class="MLP-text">„Poslyš, kamaráde,“ řekl nesmlouvavě, „je zapotřebí s&nbsp;celou tou záležitostí skoncovat! Pověz mi, co jsi vymyslel?“</p>
			<p class="MLP-text">„Ále!“ mávl Vasja zesláblou rukou a&nbsp;otočil se ke stěně.</p>
			<p class="MLP-text">„Nech toho, Vasjo! Rozhodni se! Nechci být tvým hrobařem, ale nemohu déle mlčet. A&nbsp;ty neusneš, dokud se nerozhodneš. Já to vím.“</p>
			<p class="MLP-text">„Jak chceš, jak chceš,“ opakoval záhadně Vasja.</p>
			<p class="MLP-text">Vzdává se, kmitlo Arkadijovi hlavou.</p>
			<p class="MLP-text">„Vyslechni mě,“ zaprosil, „vzpomeň si, co jsem ti říkal, a&nbsp;já tě zítra zachráním. Zítra se rozhodne o&nbsp;tvém osudu. Ale co to povídám! Tys mě tak vylekal, že mluvím tvými ústy. Jakýpak osud! Prostě hloupost, prkotina! Ty bys nerad zklamal důvěru, chceš-li tomu tak říkat, zkrátka nerad bys přišel o&nbsp;přízeň Juliana Mastakoviče, kterou ti projevuje, tak je to! Ale ty jeho důvěru nezklameš, uvidíš… Já…“</p>
			<p class="MLP-text">Arkadij ještě dlouze mluvil, ale Vasja ho přerušil. Zvedl se na posteli, objal svého přítele a&nbsp;políbil ho.</p>
			<p class="MLP-text">„Už dost!“ pronesl slabým hlasem. „Stačí! Už o&nbsp;tom nemluv!“ A&nbsp;znovu se otočil ke stěně.</p>
			<p class="MLP-text">Panebože, přemítal Arkadij, co je to s&nbsp;ním? Je úplně vyšinutý. Jak se asi rozhodl? Takhle se zničí!</p>
			<p class="MLP-text">Zoufale Vasju pozoroval. Možná by bylo lepší, rozpřádal svoje myšlenky, kdyby onemocněl. Přestal by mít starosti, a&nbsp;pak by se celá ta záležitost mohla v&nbsp;klidu urovnat. Ale proč si něco namlouvám? Ty můj Stvořiteli…</p>
			<p class="MLP-text">Vasja mezitím, zdá se, usnul. Arkadij se zaradoval. To je dobré znamení, pomyslel si. Rozhodl se, že bude u&nbsp;něho bdít celou noc.</p>
			<p class="MLP-text">Vasja spal neklidně. Co chvíli sebou zaškubal, házel sebou v&nbsp;posteli a&nbsp;na okamžik dokonce otevřel oči. Konečně ho přemohla únava: vypadalo to, že spí jako zabitý. Kolem druhé hodiny ranní Arkadij taky usnul, opřený loktem o&nbsp;stůl.</p>
			<p class="MLP-text">Zdál se mu podivný sen. Byl vzhůru a&nbsp;Vasja ležel v&nbsp;posteli jako dřív. Ale Arkadij měl pocit, že se přítel přetvařuje, že ho klame, že náhle potichu vstane, přikrade se k&nbsp;psacímu stolu a&nbsp;po očku ho začne pozorovat. Srdce mu sevřela palčivá bolest, bylo mu trpce, smutno i&nbsp;těžko, když poznal, že mu Vasja nedůvěřuje, schovává se před ním a&nbsp;uhýbá. Chtěl ho oslovit, obejmout a&nbsp;odnést do postele… Vtom Vasja v&nbsp;jeho náruči vykřikl a&nbsp;on zjistil, že odnáší do postele bezvládné tělo. Na čele mu vystoupil ledový pot a&nbsp;srdce se mu divoce rozbušilo. Probudil se a&nbsp;otevřel oči. Vasja seděl před ním u&nbsp;stolu a&nbsp;psal.</p>
			<p class="MLP-text">Arkadij nevěřil svým očím a&nbsp;zabloudil pohledem k&nbsp;posteli, ale Vasja nikde. Pod dojmem svého snu zděšeně vyskočil. Vasja se ani nepohnul a&nbsp;stále psal. Vtom Arkadij s&nbsp;hrůzou postřehl, že Vasja jezdí po papíře zcela suchým perem, obrací úplně prázdné listy a&nbsp;spěšně se pokouší zaplnit papír, jako by zdárně zvládal svůj úkol. Ne, to není chvilkové pominutí smyslů, pomyslel si Arkadij a&nbsp;roztřásl se po celém těle.</p>
			<p class="MLP-text">„Vasjo, Vasjo! Řekni něco!“ vykřikl a&nbsp;chytil kamaráda za rameno. Ale ten mlčel a&nbsp;jezdil dál suchým perem po papíru.</p>
			<p class="MLP-text">„Konečně jsem urychlil pero,“ hlesl, hlavu sklopenou.</p>
			<p class="MLP-text">Arkadij ho chytil za ruku a&nbsp;vytrhl mu pero z&nbsp;prstů.</p>
			<p class="MLP-text">Z&nbsp;Vasjových prsou se vydralo zasténání. Ruka mu bezvládně klesla a&nbsp;přítel pohlédl na Arkadije. Potom si malátně, smutně přejel rukou po čele, jako by se pokoušel zaplašit nějakou chmurnou myšlenku, těžkou jako olovo, jež dopadla na celou jeho bytost, a&nbsp;tiše, jako v&nbsp;zamyšlení, sklonil hlavu na prsa.</p>
			<p class="MLP-text">„Vasjo, Vasjo!“ vykřikl Arkadij zoufale. „Vasjo!“</p>
			<p class="MLP-text">Za okamžik na něj přítel pohlédl. V&nbsp;jeho velkých modrých očích se třpytily slzy a&nbsp;bledý plachý obličej zračil nekonečné utrpení… Vasja cosi šeptal.</p>
			<p class="MLP-text">„Co je, co je ti?“ zvolal Arkadij a&nbsp;sklonil se k&nbsp;němu.</p>
			<p class="MLP-text">„Proč, proč?“ šeptal Vasja. „Co jsem udělal?“</p>
			<p class="MLP-text">„Vasjo! Co to říkáš? Čeho se bojíš? Čeho?“ křičel Arkadij a&nbsp;zoufale lomil rukama.</p>
			<p class="MLP-text">„Proč? Proč mě verbují k&nbsp;vojsku?“ a&nbsp;Vasja se upřeně zadíval svému příteli do očí: „Proč? Co jsem udělal?“</p>
			<p class="MLP-text">Arkadijovi vstávaly vlasy hrůzou na hlavě: nechtěl tomu všemu uvěřit. Stál nad přítelem jako spráskaný pes.</p>
			<p class="MLP-text">Zanedlouho se vzpamatoval: ano, to je chvilkové pominutí smyslů, říkal si v&nbsp;duchu. Celý bledý, s&nbsp;rozechvělými zmodralými rty, se začal spěšně oblékat. Chtěl běžet rovnou pro doktora. Vtom na něj Vasja zavolal. Arkadij se k&nbsp;němu rozběhl a&nbsp;objal ho jako matka, které chtějí vzít vlastní dítě…</p>
			<p class="MLP-text">„Arkadiji, Arkadiji, nikomu to neříkej! Slyšíš, to je moje neštěstí! Já sám ho musím nést…“</p>
			<p class="MLP-text">„Co to povídáš? Vzpamatuj se, Vasjo, proboha!“</p>
			<p class="MLP-text">Vasja zavzdychal a&nbsp;po tváři se mu skutálely slzy.</p>
			<p class="MLP-text">„Proč by ji měli zničit? Čím se provinila?“ pronesl trýznivým hlasem, který rozdíral srdce. „Je to moje vina!“</p>
			<p class="MLP-text">Na okamžik se odmlčel.</p>
			<p class="MLP-text">„Sbohem, moje milá! Sbohem!“ zašeptal a&nbsp;pokýval svou ubohou hlavou. Arkadij sebou škubl, vzpamatoval se a&nbsp;chtěl konečně běžet pro doktora…</p>
			<p class="MLP-text">„Pojďme! Už je čas!“ vykřikl Vasja, upoután posledním Arkadijovým pohybem. „Pojďme, kamaráde, pojďme, jsem připraven! Doprovoď mě!“ Ztichl a&nbsp;vzhlédl k&nbsp;Arkadijovi nedůvěřivým, zdrceným pohledem.</p>
			<p class="MLP-text">„Nechoď se mnou, Vasjo. Proboha, počkej tady. Já hned… hned se vrátím,“ drmolil bezradně Arkadij a&nbsp;popadl čepici. Vasja si poslušně sedl a&nbsp;ztichl, jenom z&nbsp;očí mu vyzařovala jakási zoufalá rozhodnost. Arkadij se ode dveří vrátil, sebral ze stolu otevřený perořízek, ještě jednou se na ubožáka zahleděl a&nbsp;vyběhl z&nbsp;bytu.</p>
			<p class="MLP-text">Bylo osm hodin. V&nbsp;pokoji už denní světlo dávno rozptýlilo ranní šero.</p>
			<p class="MLP-text">Arkadij nikoho nesehnal, ačkoliv běhal už celou hodinu. Všichni doktoři, jejichž adresy dostával od domovníků, když se jich vyptával, jestli u&nbsp;nich v&nbsp;domě nebydlí nějaký lékař, buďto odjeli, nebo byli ve službě či vyřizovali svoje záležitosti. Konečně se našel jeden, který přijímal pacienty. Dlouho a&nbsp;podrobně se vyptával sluhy, který ohlásil Něfeděviče, kdo ho posílá, co je to zač a&nbsp;oč jde, dokonce vyzvídal, co je na ranním návštěvníkovi charakteristického; posléze usoudil, že nikam nepojede, má spoustu práce a&nbsp;takové pacienty je nutné odvézt do nemocnice.</p>
			<p class="MLP-text">Ohromený, zdrcený Arkadij, který něco takového nečekal, zatratil všechny doktory na světě a&nbsp;rozběhl se domů – tuze se strachoval o&nbsp;Vasju. Vběhl do bytu. Marva zametala, jako by se nic nestalo, dělala třísky a&nbsp;chystala se zatopit v&nbsp;kamnech. Arkadij&nbsp;– hup! do pokoje, ale po Vasjovi ani stopy, odešel.</p>
			<p class="MLP-text">„Kde je? Kam ten nešťastník běžel?“ lámal si hlavu Arkadij, šílený hrůzou. Vyptával se Marvy, ale ta nic nevěděla, neviděla ani neslyšela, nemá ponětí, že odešel, odpusť mu to pánbůh! Něfeděvič se rozběhl ke kolomenským.</p>
			<p class="MLP-text">Bůhví proč ho napadlo, že je právě tam.</p>
			<p class="MLP-text">Bylo už deset hodin, když tam dojel. Nečekali ho, nic nevěděli, neviděli, neslyšeli. Stál před nimi vyděšený a&nbsp;ptal se, kde je Vasja. Stařence se podlomily nohy a&nbsp;sklesla na pohovku. Lizaňka, leknutím celá roztřesená, se vyptávala, co se stalo. Co mohl Arkadij říci? Odbyl ji, vymyslel si jakousi báchorku, které pochopitelně neuvěřili, odběhl a&nbsp;zanechal je všechny vyděšené a&nbsp;utrápené. Utíkal do úřadu, aby dal ostatním vědět, jaká příslušná opatření mají případně učinit. Cestou mu přišlo na mysl, že Vasja je u&nbsp;Juliana Mastakoviče. Bylo to ze všeho nejpravděpodobnější. Arkadije to napadlo ze všeho nejdřív, ještě než se vypravil ke kolomenským. Když běžel kolem domu Jeho Excelence, chtěl se zastavit, ale vzápětí se rozhodl pokračovat v&nbsp;cestě. Umínil si, že se pokusí vyzvědět, jestli Vasja není v&nbsp;úřadě, a&nbsp;když ho tam nenajde, dá se ohlásit u&nbsp;Jeho Excelence přinejmenším proto, aby ho zpravil o&nbsp;Vasjovi. Někomu to přece musí ohlásit.</p>
			<p class="MLP-text">Už v&nbsp;předpokoji ho obklopili mladší kolegové, většinou měli stejnou hodnost jako on, a&nbsp;sborem se vyptávali, co se Vasjovi stalo? Současně všichni tvrdili, že se Vasja pominul rozumem a&nbsp;představuje si, že ho chtějí odvést k&nbsp;vojsku za to, že nesplnil svůj úkol. Arkadij odpovídal na všecky strany, totiž, lépe řečeno, neodpovídal nikomu a&nbsp;snažil se proniknout do dalších pokojů. Cestou se dozvěděl, že Vasja je v&nbsp;pracovně Juliana Mastakoviče, že tam všichni šli, a&nbsp;Esper Ivanovič taky. Zarazil se. Kdosi z&nbsp;nadřízených se ho ptal, kam jde a&nbsp;co si přeje? Arkadij ho nepoznal, prohodil něco o&nbsp;Vasjovi a&nbsp;zamířil přímo do pracovny, odkud k&nbsp;němu doléhal hlas Juliana Mastakoviče. „Kam jdete?“ zeptal se ho kdosi těsně u&nbsp;dveří. Upadl do rozpaků, a&nbsp;už se chtěl vrátit, ale pootevřenými dveřmi zahlédl svého ubohého Vasju. Otevřel a&nbsp;prosmýkl se dovnitř. Tady vládl zmatek a&nbsp;rozpaky; Julian Mastakovič byl zřejmě navýsost rozčilený. Kolem stáli všichni, kdo měli vyšší hodnost, přetřásali, co se stalo, ale nikdo nic nepodnikl. Vasja stál opodál. Arkadije při pohledu na svého přítele píchlo u&nbsp;srdce. Vasja stál bledý, se vztyčenou hlavou, v&nbsp;pozoru jako rekrut před novým velitelem, paty k&nbsp;sobě, špičky od sebe a&nbsp;ruce podél těla. Díval se Julianu Mastakoviči upřeně do očí. Vtom si leckteří povšimli Něfeděviče a&nbsp;někdo, kdo věděl, že bydlí spolu, to ohlásil Jeho Excelenci. Přivedli k&nbsp;němu Arkadije. Chtěl odpovědět na položené otázky, ale když pohlédl na Juliana Mastakoviče a&nbsp;spatřil v&nbsp;jeho tváři výraz upřímné lítosti, roztřásl se a&nbsp;rozplakal jako malé dítě. Dokonce víc: rozběhl se k&nbsp;němu, chytil ho za ruku, přiložil si ji k&nbsp;očím, až zvlhla slzami, takže Julian Mastakovič byl nucen ruku odtrhnout, mávl jí do neurčita a&nbsp;řekl: „Stačí, kamaráde, vidím, že máš dobré srdce.“ Arkadij vzlykal a&nbsp;vrhal na všecky prosebné pohledy. Měl pocit, že všichni jsou bratři chudáka Vasji a&nbsp;trápí se a&nbsp;pláčou nad ním. „Jak se mu to stalo?“ zeptal se Julian Mastakovič. „Co způsobilo, že se pomátl?“</p>
			<p class="MLP-text">„Vděčnost to způsobila,“ stěží ze sebe vypravil Arkadij.</p>
			<p class="MLP-text">Všichni nechápavě naslouchali a&nbsp;všem přišla jeho odpověď podivná a&nbsp;neuvěřitelná: jak může vděčnost zavinit, že se někdo zblázní? Arkadij to vysvětlil, jak uměl.</p>
			<p class="MLP-text">„Bože můj, to je mi líto,“ podotkl nakonec Julian Mastakovič. Úkol, který Vasjovi svěřil, nebyl tak důležitý a&nbsp;vůbec to nespěchalo. Zbůhdarma a&nbsp;pro nic za nic je ten člověk ztracený! „Nu což, odvezte ho!“ Pak se Julian Mastakovič znovu obrátil k&nbsp;Arkadijovi a&nbsp;otázal se: „On prosí,“ a&nbsp;očima zabloudil k&nbsp;Vasjovi, „abyste to neříkali jakémusi děvčeti: to je jeho nevěsta či co?“</p>
			<p class="MLP-text">Arkadij začal vysvětlovat. Vasja zatím jakoby o&nbsp;čemsi přemýšlel, s&nbsp;nejvyšším úsilím se pokoušel vybavit si nějaký důležitý fakt, který by se teď mohl hodit. Chvílemi trpitelsky těkal pohledem, jako by doufal, že mu někdo připomene, na co sám zapomněl. Nakonec upřel pohled na Arkadije. Náhle, jako by se v&nbsp;jeho očích kmitl záblesk naděje, vykročil levou nohou, ušel tři kroky, jak mohl nejobratněji, a&nbsp;dokonce srazil paty k&nbsp;sobě jako voják, když na povel předstupuje před velícího důstojníka. Všichni čekali, co se stane.</p>
			<p class="MLP-text">„Mám tělesnou vadu, Vaše Excelence, jsem slabý a&nbsp;mám pod míru, tudíž se nehodím pro vojenskou službu,“ sázel jedno slovo za druhým Vasja.</p>
			<p class="MLP-text">Všichni přítomní cítili, jak se jim sevřelo srdce, a&nbsp;dokonce i&nbsp;Julianu Mastakoviči, známému tvrdou povahou, vyhrkla slzička. „Odveďte ho,“ řekl a&nbsp;mávl rukou.</p>
			<p class="MLP-text">„Čelem vzad!“ zavelel Vasja polohlasně, otočil se a&nbsp;vyšel z&nbsp;místnosti. Za ním se hrnuli všichni, koho zajímal jeho osud. Arkadij se tlačil za ostatními. Vasju usadili v&nbsp;předpokoji, aby tu čekal na dispozice a&nbsp;kočár, který by ho odvezl do nemocnice. Seděl mlčky a&nbsp;byl krajně neklidný. Někoho poznal, jinému pokynul, jako by se s&nbsp;ním loučil. Co chvíli se ohlížel ke dveřím a&nbsp;chystal se, až mu řeknou „je čas“. Kolem se tísnil hlouček a&nbsp;všichni pokyvovali hlavami a&nbsp;litovali ho. Mnohé překvapil jeho příběh, který se rychle rozkřikl. Jedni se dohadovali, jiní ho litovali a&nbsp;chválili, tvrdili, jaký to byl skromný, tichý mladý muž, který byl tak slibný. Vzpomínali, jak se učil, jak byl zvídavý, jak se pokoušel vzdělávat. „Vlastním přičiněním se dopracoval svého postavení, pocházel z&nbsp;chudé rodiny,“ poznamenal kdosi. S&nbsp;laskavostí mluvili o&nbsp;tom, že Jeho Excelence si ho oblíbila. Někteří vysvětlovali, jak Vasju napadlo, že ho odvedou k&nbsp;vojsku za to, že nedokončil práci. A&nbsp;právě pocit provinění způsobil, že se Vasja pomátl na rozumu. Říkali, že pocházel z&nbsp;poplatníků a&nbsp;jen díky přímluvě Juliana Mastakoviče, který v&nbsp;něm rozpoznal talent, poslušnost a&nbsp;vzácnou plachost, dosáhl úřednické hodnosti. Zkrátka a&nbsp;dobře, vyrojilo se mnoho dohadů a&nbsp;názorů. Z&nbsp;těch, kdo byli šokováni, vybočoval jeden mrňous, který sloužil s&nbsp;Vasjou. Nebyl obzvlášť mladý, bylo mu tak kolem třiceti. Zbledl jako stěna, třásl se po celém těle a&nbsp;nějak divně se usmíval, možná proto, že každý skandál nebo hrůzná scéna nestranného pozorovatele děsí a&nbsp;současně těší. Co chvíli obíhal celý hlouček, který se srotil kolem Šumkova, a&nbsp;protože byl malý, stoupal si na špičky, chytal každého, totiž z&nbsp;těch, ke komu si to mohl dovolit, a&nbsp;pořád opakoval, že zná příčinu toho všeho a&nbsp;že to není jednoduchá, ale poměrně vážná věc a&nbsp;že to tak nelze nechat. Pak si znovu stoupal na špičky a&nbsp;cosi našeptával svým posluchačům, několikrát pokýval hlavou a&nbsp;běžel dál. Konečně všecko skončilo: objevil se hlídač, lékař z&nbsp;nemocnice, přistoupili k&nbsp;Vasjovi a&nbsp;sdělili mu, že je čas. Ten vyskočil a&nbsp;spěšně se rozhlédl kolem sebe, jako by někoho hledal pohledem.</p>
			<p class="MLP-text">„Vasjo!“ zvolal s&nbsp;pláčem Arkadij.</p>
			<p class="MLP-text">Vasja se zastavil a&nbsp;Arkadij se k&nbsp;němu protlačil. Naposledy se pevně objali… Byl na ně smutný pohled. Jaké chimérické neštěstí způsobilo, že jim oběma vyhrkly slzy? Proč plakali? V&nbsp;čem spočívá to neštěstí? Proč si navzájem tolik rozuměli?</p>
			<p class="MLP-text">„Na, vezmi si to a&nbsp;schovej,“ požádal Šumkov a&nbsp;vsunul Arkadijovi do ruky cosi zabaleného v&nbsp;papírku. „Oni mi všecko vezmou. Potom mi to přineseš. Určitě mi to přines a&nbsp;teď to schovej…“ Nedomluvil, volali ho. Rychle seběhl ze schodiště, všem pokynul, se všemi se rozloučil. Jeho výraz zračil zoufalství.</p>
			<p class="MLP-text">Konečně ho usadili do kočáru a&nbsp;odvezli. Arkadij kvapně rozbalil papírek: byl v&nbsp;něm pramen Líziných černých vlasů, které Šumkov nosil stále u&nbsp;sebe. Arkadije polily slzy.</p>
			<p class="MLP-text">„Ach, ubohá Líza!“</p>
			<p class="MLP-text">Po úředních hodinách se vypravil ke kolomenským. Nemusím vám ani říkat, co se tam dělo! Dokonce i&nbsp;malý Péťa, který tak docela nechápal, co se stalo hodnému Vasjovi, se uklidil do kouta, zakryl si rukama obličej a&nbsp;z&nbsp;celého dětského srdce se rozplakal. Arkadij se vracel domů až za soumraku. Když došel k&nbsp;Něvě, na okamžik se zastavil a&nbsp;pronikavě se zahleděl do mlžné, mrazivě kalné dálky, zrudlé posledními krvavými červánky, které dohořívaly na ztemnělém obzoru. Noc se snášela na město a&nbsp;širá hladina Něvy, zkypřená zmrzlým sněhem, byla v&nbsp;posledním záblesku slunce poseta nekonečnými myriádami jiskřivých jehliček jíní. Mrzlo, bylo kolem dvaceti stupňů pod nulou. Od koní, štvaných jako na smrt, i&nbsp;od úst spěchajících lidí se vznášely obláčky mrazivé páry. Zhuštěný vzduch se zachvěl při každém sebemenším zvuku a&nbsp;ze všech střech na obou nábřežích stoupaly k&nbsp;chladné obloze sloupy kouře a&nbsp;cestou se splétaly a&nbsp;rozplétaly, až se zdálo, že se nad starými budovami vypínají další, že se rodí nové vzdušné město… A&nbsp;konečně se zdálo, že celý vezdejší svět se schopnými lidmi i slabochy, se všemi jejich obydlími, útulky žebráků či pozlacenými paláci, radostí mocných tohoto světa, se v&nbsp;tuto podvečerní hodinu podobá fantastickému kouzelnému snu, vidině, která zmizí a&nbsp;rozplyne se jako pára na temné modré obloze. Jakási podivná myšlenka uvízla v&nbsp;mozku osiřelého kamaráda ubohého Vasji. Trhl sebou, jako by mu ze srdce vytryskl krvavý horký pramen přívalem jakéhosi silného, dosud neznámého pocitu. Jako by teprve teď pochopil všechna ta nebezpečenství a&nbsp;poznal, proč se ubohý Vasja, který neunesl svoje štěstí, pomátl na rozumu. Rty se mu rozechvěly, oči zaplály, zbledl a&nbsp;jako by v&nbsp;tu chvíli prozřel…</p>
			<p class="MLP-text">Stal se z&nbsp;něho nudný zasmušilý patron, ztratil všechnu svou veselost. Začal nenávidět dosavadní byt a&nbsp;najal si jiný. Ke kolomenským nechtěl a&nbsp;ani nemohl jít.</p>
			<p class="MLP-text">Po dvou letech potkal Lizaňku v&nbsp;kostele. Byla už vdaná, za ní šla chůva s&nbsp;kojencem v&nbsp;náruči. Pozdravili se a&nbsp;dlouho se vyhýbali rozhovoru o&nbsp;minulosti. Líza řekla, že je chválabohu šťastná, není z&nbsp;nejchudších, muž je hodný člověk a&nbsp;má ho ráda… Najednou uprostřed hovoru se jí oči naplnily slzami a&nbsp;hlas se jí zlomil: odvrátila se a&nbsp;hluboce se sklonila až k&nbsp;chrámové dlažbě, aby před lidmi utajila svoje hoře…</p>
			<p class="MLP-text para-style-override-1"><span></span></p>
		</div>
</body>
</html>