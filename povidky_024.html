<!DOCTYPE html>
<html>
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Povídky</title>
    <link rel="stylesheet" href="./style/style.min.css" media="screen" integrity="sha256-zqwh2ZAv03c4MNRG04qGapqDfOESw/lqZB7l4xi1RyY=">
    <style>
      :root {
        --accent-color: hsl(37, 71%, 37%);
      }
    </style>
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <link rel="prev" href="./index.html">
    <link rel="next" href="./povidky_005.html">
    <link rel="self" href="povidky_024.html">
    <meta name="nb-identifier" content="dostojevskij-povidky-242c3dd">
    <meta name="nb-role" content="other">
  </head>
  <body data-nb-words="4581" data-nb-chars="27248" class="nb-role-other nb-custom-style">
    <nav role="doc-toc">
      <ul>
        <li><a href="povidky_005.html">BYTNÁ</a>
          <ul>
            <li><a href="povidky_006.html">ČÁST PRVNÍ</a></li>
            <li><a href="povidky_007.html">ČÁST DRUHÁ</a></li>
          </ul>
        </li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Title</a></li>
            <li><a href="./index.html#chapter-end" rel="prev">← Previous chapter</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <p class="chunk" data-nb-ref-number="2" data-nb-words="653" data-nb-chars="4066"><span class="idea" data-nb-ref-number="1" id="idea1" data-nb-words="653" data-nb-chars="4066">Pozorně jsem se&nbsp;na&nbsp;toho člověka zahleděl. Dokonce i&nbsp;v&nbsp;jeho zevnějšku bylo cosi zvláštního, co&nbsp;vás přimělo ulpět na&nbsp;něm pohledem, třebaže jste byli bůhvíjak roztržití, a&nbsp;vzápětí vybuchnout v&nbsp;hurónský smích. Totéž se&nbsp;přihodilo mně. Musím poznamenat, že&nbsp;neustále šmejdil očima a&nbsp;do té&nbsp;míry podléhal magnetismu na&nbsp;něj upřeného pohledu, že&nbsp;skoro instinktivně uhodl, když ho&nbsp;někdo pozoroval, hbitě se&nbsp;otočil čelem k&nbsp;pozorovateli a&nbsp;znepokojeně zkoumal jeho pohled. Byl pohyblivý jako rtuť a&nbsp;otáčel se&nbsp;jako na&nbsp;obrtlíku, takže připomínal korouhvičku. Kupodivu! Jako by&nbsp;se&nbsp;bál posměchu, ačkoliv si&nbsp;dobýval chléb jako obecní šašek a&nbsp;odevzdaně nastavoval tvář každému políčku, ať&nbsp;morálnímu nebo fyzickému podle toho, v&nbsp;jaké společnosti se&nbsp;právě nacházel. Dobrovolní šašci si&nbsp;ani nezasluhují politování. Jenomže jsem si&nbsp;ihned povšiml, že&nbsp;tohle podivné stvoření, ten směšný človíček není profesionální šašek. Zůstalo v&nbsp;něm cosi ušlechtilého. Jeho neklid, věčná chorobná úzkostlivost, aby si&nbsp;nezadal, svědčily v&nbsp;jeho prospěch. Připadalo mi, že&nbsp;jeho touha posloužit vyplývala spíš z&nbsp;dobroty srdce než z&nbsp;očekávání materiálních výhod. S&nbsp;potěšením dovolil, abyste se&nbsp;mu&nbsp;z&nbsp;plna hrdla vysmáli do&nbsp;očí tím nejnezdvořilejším způsobem, a&nbsp;současně&nbsp;– na&nbsp;to&nbsp;bych přísahal&nbsp;– srdce mu&nbsp;krvácelo a&nbsp;sténalo při myšlence, že&nbsp;jeho posluchači jsou tak krutě bezcitní, že&nbsp;se&nbsp;dokážou vysmát nikoliv faktu, ale jemu, celé jeho bytosti, jeho srdci, hlavě, zevnějšku, celé jeho podstatě. Jsem přesvědčen, že&nbsp;v&nbsp;tu chvíli si&nbsp;uvědomoval trapnost svého postavení, i&nbsp;když vzápětí po&nbsp;každé v&nbsp;sobě zdusil zárodek toho nejušlechtilejšího protestu. Jsem si&nbsp;jist, že&nbsp;to&nbsp;všechno vyplývalo jedině z&nbsp;dobroty jeho srdce a&nbsp;ne ze&nbsp;strachu z&nbsp;materiální škody, z&nbsp;obavy být odmítnut a&nbsp;nevypůjčit si&nbsp;od&nbsp;nikoho peníze: tenhle pán si&nbsp;totiž věčně půjčoval, v&nbsp;téhle formě prosil o&nbsp;almužnu poté, co&nbsp;se&nbsp;dostatečně pitvořil, vysmál se&nbsp;na&nbsp;svůj účet a&nbsp;cítil, že&nbsp;má&nbsp;jisté právo půjčit si&nbsp;peníze. Ale panebože! Jaká to&nbsp;byla půjčka a&nbsp;jak se&nbsp;přitom tvářil! Neuměl jsem si&nbsp;představit, že&nbsp;na&nbsp;tak malém prostoru, totiž na&nbsp;vrásčitém hranatém obličeji toho človíčka, se&nbsp;mohlo směstnat tolik podivných, rozdílných grimas, pocitů, tolik drtivých dojmů. Co&nbsp;všechno se&nbsp;z&nbsp;něj dalo vyčíst! Stud i&nbsp;předstíraná drzost, urážka projevující se&nbsp;náhlým uzarděním, hněv i&nbsp;nesmělá obava z&nbsp;neúspěchu, prosba o&nbsp;prominutí, že&nbsp;obtěžoval, vědomí vlastní důstojnosti i&nbsp;celkové nicotnosti, to&nbsp;všechno se&nbsp;mihlo v&nbsp;jeho tváři. Celých šest let se&nbsp;takhle potloukal po&nbsp;božím světě a&nbsp;doposud si&nbsp;neuměl vypracovat patřičný výraz pro zajímavý okamžik půjčky. Samosebou se&nbsp;rozumí, že&nbsp;se&nbsp;nikdy nezatvrdil, ani se&nbsp;nezachoval podle. Na&nbsp;to&nbsp;měl příliš horoucí, neklidné srdce… Povím dokonce víc: podle mého mínění to&nbsp;byl ten nejpoctivější, nejušlechtilejší člověk na&nbsp;světě, ale měl jednu nepatrnou slabost: na&nbsp;povel se&nbsp;dopustil podlosti, dobrosrdečně a&nbsp;nezištně, jen aby vyhověl svému bližnímu. Zkrátka a&nbsp;dobře, byl, jak se&nbsp;říká, člověk&nbsp;– onuce. Nejsměšnější bylo, že&nbsp;chodil oblečený skoro stejně jako ostatní, o&nbsp;nic líp ani hůř, čistě a&nbsp;dokonce do&nbsp;jisté míry vybraně, s&nbsp;určitým náznakem solidnosti a&nbsp;vlastní důstojnosti. Ta&nbsp;vnějšková rovnost a&nbsp;vnitřní nerovnost, obava o&nbsp;vlastní důstojnost a&nbsp;zároveň ustavičné sebesnižování, to&nbsp;všecko vytvářelo ostrý kontrast, hodný smíchu i&nbsp;politování. Kdyby v&nbsp;hloubi svého srdce cítil (což se&nbsp;mu&nbsp;bez ohledu na&nbsp;jeho zkušenosti co&nbsp;chvíli stávalo), že&nbsp;všichni jeho posluchači jsou ti&nbsp;nejhodnější lidé na&nbsp;světě, kteří se&nbsp;smějí pouze směšnému faktu a&nbsp;ne jeho nešťastné osobě, s&nbsp;radostí by&nbsp;sundal frak, navlékl by&nbsp;ho&nbsp;naruby a&nbsp;vydal by&nbsp;se&nbsp;v&nbsp;tom úboru ulicemi jiným pro zábavu a&nbsp;sobě pro radost, jen aby rozesmál a&nbsp;pobavil své ochránce. Ale nikdy v&nbsp;ničem nemohl dosáhnout rovnosti. Jeho další rys: ten podivín byl samolibý a&nbsp;nárazově, jestliže nečíhalo nebezpečí, i&nbsp;velkomyslný. Měli byste vidět a&nbsp;slyšet, jak dokázal odbýt, aniž šetřil sám sebe, a&nbsp;tedy riskoval, téměř hrdinně leckoho ze&nbsp;svých ochránců, který už&nbsp;ho&nbsp;rozzlobil do&nbsp;nepříčetnosti… Jenže to&nbsp;bylo dílo okamžiku… Krátce&nbsp;– byl to&nbsp;v&nbsp;pravém slova smyslu mučedník, jenže zbytečný, a&nbsp;tudíž komický.</span></p>
        <p class="chunk" data-nb-ref-number="3" data-nb-words="23" data-nb-chars="127"><span class="idea" data-nb-ref-number="2" id="idea2" data-nb-words="23" data-nb-chars="127">Mezi hosty vypukl všeobecný spor. Vtom jsem zahlédl, že&nbsp;náš podivín vyskočil na&nbsp;židli a&nbsp;křičí z&nbsp;plných plic, aby mu&nbsp;dali slovo.</span></p>
        <p class="chunk" data-nb-ref-number="4" data-nb-words="11" data-nb-chars="86"><span class="idea" data-nb-ref-number="3" id="idea3" data-nb-words="11" data-nb-chars="86">„Dobře poslouchejte,“ šeptl mi&nbsp;hostitel. „Někdy vypráví pozoruhodné věci… Zajímá vás?“</span></p>
        <p class="chunk" data-nb-ref-number="5" data-nb-words="8" data-nb-chars="46"><span class="idea" data-nb-ref-number="4" id="idea4" data-nb-words="8" data-nb-chars="46">Přikývl jsem a&nbsp;vmísil jsem se&nbsp;mezi posluchače.</span></p>
        <p class="chunk" data-nb-ref-number="6" data-nb-words="33" data-nb-chars="201"><span class="idea" data-nb-ref-number="5" id="idea5" data-nb-words="33" data-nb-chars="201">A&nbsp;skutečně, pohled na&nbsp;slušně oblečeného pána, který vyskočil na&nbsp;židli a&nbsp;z&nbsp;plna hrdla se&nbsp;rozkřičel, vzbudil pozornost. Mnozí, kdo ho&nbsp;neznali, si&nbsp;vyměňovali nechápavé pohledy, jiní se&nbsp;smáli na&nbsp;celé kolo.</span></p>
        <p class="chunk" data-nb-ref-number="7" data-nb-words="29" data-nb-chars="191"><span class="idea" data-nb-ref-number="6" id="idea6" data-nb-words="29" data-nb-chars="191">„Já znám Fedoseje Nikolajeviče! Znám ho&nbsp;nejlíp ze&nbsp;všech!“ vykřikoval podivín ze&nbsp;své tribuny. „Když dovolíte, všechno vám povím. Bude to&nbsp;pěkné vyprávění. Znám jednu historku&nbsp;– hotová lahůdka!“</span></p>
        <p class="chunk" data-nb-ref-number="8" data-nb-words="4" data-nb-chars="43"><span class="idea" data-nb-ref-number="7" id="idea7" data-nb-words="4" data-nb-chars="43">„Vypravujte, Osipe Michajlyči, vypravujte!“</span></p>
        <p class="chunk" data-nb-ref-number="9" data-nb-words="1" data-nb-chars="11"><span class="idea" data-nb-ref-number="8" id="idea8" data-nb-words="1" data-nb-chars="11">„Vypravuj!“</span></p>
        <p class="chunk" data-nb-ref-number="10" data-nb-words="3" data-nb-chars="24"><span class="idea" data-nb-ref-number="9" id="idea9" data-nb-words="3" data-nb-chars="24">„Tak tedy poslouchejte!“</span></p>
        <p class="chunk" data-nb-ref-number="11" data-nb-words="2" data-nb-chars="31"><span class="idea" data-nb-ref-number="10" id="idea10" data-nb-words="2" data-nb-chars="31">„Poslouchejte, poslouchejte!!!“</span></p>
        <p class="chunk" data-nb-ref-number="12" data-nb-words="6" data-nb-chars="37"><span class="idea" data-nb-ref-number="11" id="idea11" data-nb-words="6" data-nb-chars="37">„Dobrá. Ale je&nbsp;to&nbsp;zvláštní historka…“</span></p>
        <p class="chunk" data-nb-ref-number="13" data-nb-words="2" data-nb-chars="15"><span class="idea" data-nb-ref-number="12" id="idea12" data-nb-words="2" data-nb-chars="15">„Dobrá, dobrá!“</span></p>
        <p class="chunk" data-nb-ref-number="14" data-nb-words="2" data-nb-chars="13"><span class="idea" data-nb-ref-number="13" id="idea13" data-nb-words="2" data-nb-chars="13">„Je komická…“</span></p>
        <p class="chunk" data-nb-ref-number="15" data-nb-words="7" data-nb-chars="40"><span class="idea" data-nb-ref-number="14" id="idea14" data-nb-words="7" data-nb-chars="40">„Výborně, skvěle, báječně&nbsp;– ale k&nbsp;věci!“</span></p>
        <p class="chunk" data-nb-ref-number="16" data-nb-words="7" data-nb-chars="50"><span class="idea" data-nb-ref-number="15" id="idea15" data-nb-words="7" data-nb-chars="50">„Je to&nbsp;epizoda ze&nbsp;života vašeho nejponíženějšího…“</span></p>
        <p class="chunk" data-nb-ref-number="17" data-nb-words="7" data-nb-chars="45"><span class="idea" data-nb-ref-number="16" id="idea16" data-nb-words="7" data-nb-chars="45">„Proč se&nbsp;obtěžujete sdělením, že&nbsp;je&nbsp;komická?“</span></p>
        <p class="chunk" data-nb-ref-number="18" data-nb-words="4" data-nb-chars="25"><span class="idea" data-nb-ref-number="17" id="idea17" data-nb-words="4" data-nb-chars="25">„A&nbsp;taky trochu tragická!“</span></p>
        <p class="chunk" data-nb-ref-number="19" data-nb-words="1" data-nb-chars="9"><span class="idea" data-nb-ref-number="18" id="idea18" data-nb-words="1" data-nb-chars="9">„Cože???“</span></p>
        <p class="chunk" data-nb-ref-number="20" data-nb-words="21" data-nb-chars="137"><span class="idea" data-nb-ref-number="19" id="idea19" data-nb-words="21" data-nb-chars="137">„Zkrátka ta&nbsp;historka, panstvo, která vám všem udělá radost, když mě&nbsp;vyslechnete, způsobila, že&nbsp;jsem se&nbsp;ocitl v&nbsp;tak zajímavé společnosti…“</span></p>
        <p class="chunk" data-nb-ref-number="21" data-nb-words="4" data-nb-chars="26"><span class="idea" data-nb-ref-number="20" id="idea20" data-nb-words="4" data-nb-chars="26">„Jen žádné slovní hříčky!“</span></p>
        <p class="chunk" data-nb-ref-number="22" data-nb-words="2" data-nb-chars="14"><span class="idea" data-nb-ref-number="21" id="idea21" data-nb-words="2" data-nb-chars="14">„Ta historka…“</span></p>
        <p class="chunk" data-nb-ref-number="23" data-nb-words="34" data-nb-chars="201"><span class="idea" data-nb-ref-number="22" id="idea22" data-nb-words="34" data-nb-chars="201">„Stručně řečeno, ta&nbsp;historka&nbsp;– už&nbsp;skončete ten svůj úvod – stojí za&nbsp;to,“ pronesl chraptivě mladý blondýn s&nbsp;knírky, zalovil rukou v&nbsp;kapse svého kabátu a&nbsp;jako by&nbsp;mimoděk vytáhl namísto kapesníku tobolku.</span></p>
        <p class="chunk" data-nb-ref-number="24" data-nb-words="23" data-nb-chars="125"><span class="idea" data-nb-ref-number="23" id="idea23" data-nb-words="23" data-nb-chars="125">„Pánové moji, až&nbsp;vám tu&nbsp;historku povím, chtěl bych vidět mnohé z&nbsp;vás na&nbsp;mém místě. Kvůli té&nbsp;historce jsem se&nbsp;totiž neoženil!“</span></p>
        <p class="chunk" data-nb-ref-number="25" data-nb-words="7" data-nb-chars="46"><span class="idea" data-nb-ref-number="24" id="idea24" data-nb-words="7" data-nb-chars="46">„Oženil se! Žena!… Plazunkov se&nbsp;chtěl oženit!“</span></p>
        <p class="chunk" data-nb-ref-number="26" data-nb-words="8" data-nb-chars="54"><span class="idea" data-nb-ref-number="25" id="idea25" data-nb-words="8" data-nb-chars="54">„Přiznám se, rád bych tady viděl madam Plazunkovovou!“</span></p>
        <p class="chunk" data-nb-ref-number="27" data-nb-words="19" data-nb-chars="123"><span class="idea" data-nb-ref-number="26" id="idea26" data-nb-words="19" data-nb-chars="123">„Když dovolíte, zajímalo by&nbsp;mě, jak se&nbsp;jmenovala bývalá madam Plazunkovová,“ vypískl jeden mladík a&nbsp;prodral se&nbsp;k&nbsp;vypravěči.</span></p>
        <p class="chunk" data-nb-ref-number="28" data-nb-words="24" data-nb-chars="149"><span class="idea" data-nb-ref-number="27" id="idea27" data-nb-words="24" data-nb-chars="149">„Tak tedy&nbsp;– kapitola první, panstvo: stalo se&nbsp;to&nbsp;právě před šesti lety zjara, jedenatřicátého března&nbsp;– zapamatujte si&nbsp;to&nbsp;datum, pánové… v&nbsp;předvečer…“</span></p>
        <p class="chunk" data-nb-ref-number="29" data-nb-words="5" data-nb-chars="38"><span class="idea" data-nb-ref-number="28" id="idea28" data-nb-words="5" data-nb-chars="38">„… apríla!“ vykřikl nakadeřený mladík.</span></p>
        <p class="chunk" data-nb-ref-number="30" data-nb-words="101" data-nb-chars="628"><span class="idea" data-nb-ref-number="29" id="idea29" data-nb-words="101" data-nb-chars="628">„Jste mimořádně důvtipný, prosím. Byl večer. Nad újezdním městem N. se&nbsp;snášel soumrak a&nbsp;co nevidět měl vyplout měsíc… krátce všecko bylo tak, jak má&nbsp;být. Když se&nbsp;zcela zešeřilo, vyplul jsem potichu ze&nbsp;svého kutloušku po&nbsp;tom, co&nbsp;jsem se&nbsp;rozloučil se&nbsp;svou zabedněnou nebožkou babičkou. Promiňte, pánové, že&nbsp;užívám takový módní výraz, který jsem posledně zaslechl od&nbsp;Nikolaje Nikolajeviče. Ale moje babička byla opravdu zabedněná: slepá, němá, hluchá a&nbsp;hloupá&nbsp;– všecko, co&nbsp;chcete! Přiznávám, třásl jsem se&nbsp;jako list, chystal jsem se&nbsp;totiž k&nbsp;významnému kroku: srdce mi&nbsp;tlouklo jako kotěti, které jakási vyzáblá pracka chytá za&nbsp;krk.“</span></p>
        <p class="chunk" data-nb-ref-number="31" data-nb-words="3" data-nb-chars="30"><span class="idea" data-nb-ref-number="30" id="idea30" data-nb-words="3" data-nb-chars="30">„Dovolte, monsieur Plazunkov!“</span></p>
        <p class="chunk" data-nb-ref-number="32" data-nb-words="3" data-nb-chars="16"><span class="idea" data-nb-ref-number="31" id="idea31" data-nb-words="3" data-nb-chars="16">„Co si&nbsp;přejete?“</span></p>
        <p class="chunk" data-nb-ref-number="33" data-nb-words="5" data-nb-chars="42"><span class="idea" data-nb-ref-number="32" id="idea32" data-nb-words="5" data-nb-chars="42">„Stručněji, prosím, nenamáhejte se&nbsp;tolik!“</span></p>
        <p class="chunk" data-nb-ref-number="34" data-nb-words="63" data-nb-chars="406"><span class="idea" data-nb-ref-number="33" id="idea33" data-nb-words="63" data-nb-chars="406">„Rozkaz, prosím,“ zamumlal vypravěč, poněkud vyvedený z&nbsp;konceptu. „Vešel jsem do&nbsp;domku Fedoseje Nikolajeviče (ten domek získal z&nbsp;vlastních prostředků, prosím). Jak je&nbsp;známo, Fedosej Nikolajevič nebyl můj kolega, ale nadřízený. Byl jsem ohlášen a&nbsp;hned mě&nbsp;uvedli do&nbsp;jeho pracovny. Jako dnes to&nbsp;vidím: bylo tam tma jako v&nbsp;pytli a&nbsp;svíce nikde. Zahlédl jsem, jak Fedosej Nikolajevič vchází… Zůstali jsme potmě…“</span></p>
        <p class="chunk" data-nb-ref-number="35" data-nb-words="9" data-nb-chars="51"><span class="idea" data-nb-ref-number="34" id="idea34" data-nb-words="9" data-nb-chars="51">„Co se&nbsp;mezi vámi stalo?“ zeptal se&nbsp;jeden důstojník.</span></p>
        <p class="chunk" data-nb-ref-number="36" data-nb-words="17" data-nb-chars="114"><span class="idea" data-nb-ref-number="35" id="idea35" data-nb-words="17" data-nb-chars="114">„Co byste řekl, prosím?“ otázal se&nbsp;Plazunkov s&nbsp;křečovitě sevřeným obličejem a&nbsp;obrátil se&nbsp;k&nbsp;nakadeřenému mladíkovi.</span></p>
        <p class="chunk" data-nb-ref-number="37" data-nb-words="39" data-nb-chars="223"><span class="idea" data-nb-ref-number="36" id="idea36" data-nb-words="39" data-nb-chars="223">„Víte, pánové, byla tady jedna podivná okolnost. Totiž nebylo na&nbsp;tom nic divného, tak už&nbsp;to&nbsp;v&nbsp;životě chodí&nbsp;– já&nbsp;jsem jednoduše vytáhl z&nbsp;kapsy kabátu svazek papírů a&nbsp;on taky vytáhl svazek papírků, jenomže se&nbsp;státními znaky…“</span></p>
        <p class="chunk" data-nb-ref-number="38" data-nb-words="1" data-nb-chars="11"><span class="idea" data-nb-ref-number="37" id="idea37" data-nb-words="1" data-nb-chars="11">„Bankovky?“</span></p>
        <p class="chunk" data-nb-ref-number="39" data-nb-words="8" data-nb-chars="55"><span class="idea" data-nb-ref-number="38" id="idea38" data-nb-words="8" data-nb-chars="55">„Ano, prosím, bankovky. Oba svazečky jsme si&nbsp;vyměnili…“</span></p>
        <p class="chunk" data-nb-ref-number="40" data-nb-words="16" data-nb-chars="98"><span class="idea" data-nb-ref-number="39" id="idea39" data-nb-words="16" data-nb-chars="98">„Dám za&nbsp;to&nbsp;hlavu, že&nbsp;to&nbsp;tam smrdělo úplatky,“ pronesl jeden solidně oblečený, ostříhaný mladý pán.</span></p>
        <p class="chunk" data-nb-ref-number="41" data-nb-words="5" data-nb-chars="45"><span class="idea" data-nb-ref-number="40" id="idea40" data-nb-words="5" data-nb-chars="45">„Ano, prosím,“ přitakal Plazunkov. „Správně…“</span></p>
        <p class="chunk" data-nb-ref-number="42" data-nb-words="3" data-nb-chars="21"><span class="idea" data-nb-ref-number="41" id="idea41" data-nb-words="3" data-nb-chars="21">„Třeba budu liberál…“</span></p>
        <p class="chunk" data-nb-ref-number="43" data-nb-words="4" data-nb-chars="26"><span class="idea" data-nb-ref-number="42" id="idea42" data-nb-words="4" data-nb-chars="26">„Takových už&nbsp;jsem poznal!“</span></p>
        <p class="chunk" data-nb-ref-number="44" data-nb-words="26" data-nb-chars="148"><span class="idea" data-nb-ref-number="43" id="idea43" data-nb-words="26" data-nb-chars="148">„Když se&nbsp;stane a&nbsp;budete sloužit v&nbsp;gubernii a&nbsp;nepřihřejete si&nbsp;ruce… u&nbsp;rodného krbu… Neboť jeden literát pravil: ‚Dým otčiny je&nbsp;nám tak sladký, milý…‘</span></p>
        <p class="chunk" data-nb-ref-number="45" data-nb-words="14" data-nb-chars="72"><span class="idea" data-nb-ref-number="44" id="idea44" data-nb-words="14" data-nb-chars="72">Naše vlast je&nbsp;rodná matka, a&nbsp;my jsme její mláďata, a&nbsp;proto ji&nbsp;vysáváme…“</span></p>
        <p class="chunk" data-nb-ref-number="46" data-nb-words="3" data-nb-chars="23"><span class="idea" data-nb-ref-number="45" id="idea45" data-nb-words="3" data-nb-chars="23">Vypukl všeobecný smích.</span></p>
        <p class="chunk" data-nb-ref-number="47" data-nb-words="16" data-nb-chars="113"><span class="idea" data-nb-ref-number="46" id="idea46" data-nb-words="16" data-nb-chars="113">„Věřte mi, pánové, nikdy jsem nebral úplatky,“ ujišťoval vypravěč a&nbsp;nedůvěřivě se&nbsp;rozhlížel po&nbsp;celém shromáždění.</span></p>
        <p class="chunk" data-nb-ref-number="48" data-nb-words="7" data-nb-chars="49"><span class="idea" data-nb-ref-number="47" id="idea47" data-nb-words="7" data-nb-chars="49">Přehlušil ho&nbsp;hromový, homérský smích a&nbsp;neustával.</span></p>
        <p class="chunk" data-nb-ref-number="49" data-nb-words="5" data-nb-chars="31"><span class="idea" data-nb-ref-number="48" id="idea48" data-nb-words="5" data-nb-chars="31">„Doopravdy, je&nbsp;to&nbsp;tak, pánové…“</span></p>
        <p class="chunk" data-nb-ref-number="50" data-nb-words="41" data-nb-chars="249"><span class="idea" data-nb-ref-number="49" id="idea49" data-nb-words="41" data-nb-chars="249">Vypravěč se&nbsp;zarazil a&nbsp;se zvláštním výrazem se&nbsp;rozhlédl po&nbsp;přítomných. Možná… kdoví… možná ho&nbsp;v&nbsp;tu chvíli napadlo, že&nbsp;je&nbsp;poctivější než mnozí z&nbsp;téhle počestné společnosti… Vážný výraz nezmizel z&nbsp;jeho tváře až&nbsp;do&nbsp;chvíle, kdy skončilo všeobecné veselí.</span></p>
        <p class="chunk" data-nb-ref-number="51" data-nb-words="38" data-nb-chars="252"><span class="idea" data-nb-ref-number="50" id="idea50" data-nb-words="38" data-nb-chars="252">„Tak tedy,“ začal, když všichni ztichli, „ačkoliv jsem nikdy nebral úplatky, tentokrát jsem zhřešil a&nbsp;strčil jsem do&nbsp;kapsy úplatek… od&nbsp;úplatkáře… Abyste věděli, měl jsem u&nbsp;sebe papíry, které by&nbsp;Fedoseji Nikolajeviči uškodily, kdybych je&nbsp;někomu poslal.“</span></p>
        <p class="chunk" data-nb-ref-number="52" data-nb-words="3" data-nb-chars="20"><span class="idea" data-nb-ref-number="51" id="idea51" data-nb-words="3" data-nb-chars="20">„Takže je&nbsp;odkoupil?“</span></p>
        <p class="chunk" data-nb-ref-number="53" data-nb-words="2" data-nb-chars="11"><span class="idea" data-nb-ref-number="52" id="idea52" data-nb-words="2" data-nb-chars="11">„Ano, ano.“</span></p>
        <p class="chunk" data-nb-ref-number="54" data-nb-words="3" data-nb-chars="19"><span class="idea" data-nb-ref-number="53" id="idea53" data-nb-words="3" data-nb-chars="19">„A&nbsp;kolik zaplatil?“</span></p>
        <p class="chunk" data-nb-ref-number="55" data-nb-words="76" data-nb-chars="435"><span class="idea" data-nb-ref-number="54" id="idea54" data-nb-words="76" data-nb-chars="435">„Tolik, za&nbsp;kolik by&nbsp;našinec v&nbsp;dnešní době prodal svou čest, celou, i&nbsp;se všemi variacemi, prosím… jestli by&nbsp;ji&nbsp;ovšem někdo koupil. Mě&nbsp;zrovna polilo horko, když jsem strčil peníze do&nbsp;kapsy. Opravdu nevím, proč se&nbsp;mi&nbsp;to&nbsp;pokaždé stává, pánové… ale krve by&nbsp;se&nbsp;ve&nbsp;mně nedořezal, rty se&nbsp;mi&nbsp;třásly, nohy podklesávaly, provinil jsem se, ano, ano, styděl jsem se&nbsp;do&nbsp;hloubi duše a&nbsp;užuž jsem se&nbsp;chystal požádat Fedoseje Nikolajeviče za&nbsp;odpuštění…“</span></p>
        <p class="chunk" data-nb-ref-number="56" data-nb-words="6" data-nb-chars="27"><span class="idea" data-nb-ref-number="55" id="idea55" data-nb-words="6" data-nb-chars="27">„No a&nbsp;co on? Odpustil vám?“</span></p>
        <p class="chunk" data-nb-ref-number="57" data-nb-words="25" data-nb-chars="123"><span class="idea" data-nb-ref-number="56" id="idea56" data-nb-words="25" data-nb-chars="123">„Nežádal jsem ho, prosím. Říkám jen, jak to&nbsp;tenkrát bylo&nbsp;– já&nbsp;mám, víme, srdce na&nbsp;dlani. Vidím, že&nbsp;se&nbsp;mi&nbsp;dívá přímo do&nbsp;očí…</span></p>
        <p class="chunk" data-nb-ref-number="58" data-nb-words="7" data-nb-chars="48"><span class="idea" data-nb-ref-number="57" id="idea57" data-nb-words="7" data-nb-chars="48">‚Že se&nbsp;Boha nebojíte, Osipe Michajlyči,‘ povídá.</span></p>
        <p class="chunk" data-nb-ref-number="59" data-nb-words="12" data-nb-chars="65"><span class="idea" data-nb-ref-number="58" id="idea58" data-nb-words="12" data-nb-chars="65">Co&nbsp;jsem měl dělat? Ze&nbsp;slušnosti jsem rozhodil ruce a&nbsp;sklopil oči…</span></p>
        <p class="chunk" data-nb-ref-number="60" data-nb-words="22" data-nb-chars="128"><span class="idea" data-nb-ref-number="59" id="idea59" data-nb-words="22" data-nb-chars="128">,Jak to, že&nbsp;se&nbsp;nebojím Boha, Fedoseji Nikolajeviči?‘ Říkal jsem to&nbsp;jen tak, ze&nbsp;slušnosti… ale nejraději bych se&nbsp;do&nbsp;země propadl.</span></p>
        <p class="chunk" data-nb-ref-number="61" data-nb-words="41" data-nb-chars="238"><span class="idea" data-nb-ref-number="60" id="idea60" data-nb-words="41" data-nb-chars="238">‚Tak dlouho jsi byl přítelem naší rodiny, můžu říct, že&nbsp;jsi byl naším synem… A&nbsp;kdoví, co&nbsp;tam nahoře zamýšleli, Osipe Michajlyči! A&nbsp;najednou&nbsp;– udání, chystal jsi udání, právě teď! Co&nbsp;si&nbsp;má&nbsp;potom člověk pomyslet o&nbsp;lidech, Osipe Michajlyči?‘</span></p>
        <p class="chunk" data-nb-ref-number="62" data-nb-words="42" data-nb-chars="224"><span class="idea" data-nb-ref-number="61" id="idea61" data-nb-words="42" data-nb-chars="224">Ten mi&nbsp;udělal kázání, pánové! ‚Ne,‘ povídá, ‚pověz mi, co&nbsp;si&nbsp;mám potom myslet o&nbsp;lidech, Osipe Michajlyči?‘ Co&nbsp;by, myslím si. Hrdlo se&nbsp;mi&nbsp;sevřelo, hlas se&nbsp;mi&nbsp;třásl, už&nbsp;jsem tušil, že&nbsp;mě&nbsp;má&nbsp;nátura zradí, a&nbsp;popadl jsem klobouk…</span></p>
        <p class="chunk" data-nb-ref-number="63" data-nb-words="20" data-nb-chars="127"><span class="idea" data-nb-ref-number="62" id="idea62" data-nb-words="20" data-nb-chars="127">‚Kampak, Osipe Mchajlyči? Copak ani dnes, v&nbsp;předvečer takového dne… Copak ani teď nezapomeneš, čím jsem se&nbsp;vůči tobě provinil?‘</span></p>
        <p class="chunk" data-nb-ref-number="64" data-nb-words="41" data-nb-chars="234"><span class="idea" data-nb-ref-number="63" id="idea63" data-nb-words="41" data-nb-chars="234">No, víte, pánové, roztál jsem jako cukr v&nbsp;čaji. Kdeže! A&nbsp;svazek bankovek, co&nbsp;ležel v&nbsp;mé kapse, jako by&nbsp;taky křičel: ‚Ty nevděčníku, lupiči, chlape zatracená…‘ a&nbsp;bankovky mě&nbsp;tíží, jako by&nbsp;vážily cent (a&nbsp;co kdyby opravdu tolik vážily!).</span></p>
        <p class="chunk" data-nb-ref-number="65" data-nb-words="10" data-nb-chars="70"><span class="idea" data-nb-ref-number="64" id="idea64" data-nb-words="10" data-nb-chars="70">‚Vidím,‘ povídá Fedosej Nikolajevič, ‚že se&nbsp;kaješ… Abys věděl, zítra…‘</span></p>
        <p class="chunk" data-nb-ref-number="66" data-nb-words="5" data-nb-chars="33"><span class="idea" data-nb-ref-number="65" id="idea65" data-nb-words="5" data-nb-chars="33">‚Zítra je&nbsp;svátek Marie Egyptské.‘</span></p>
        <p class="chunk" data-nb-ref-number="67" data-nb-words="48" data-nb-chars="302"><span class="idea" data-nb-ref-number="66" id="idea66" data-nb-words="48" data-nb-chars="302">‚Tak už&nbsp;nebreč,‘ pokračoval Fedosej Nikolajevič. ‚Už dost: zhřešils a&nbsp;kál ses! Pojďme: snad se&nbsp;mi&nbsp;podaří vrátit tě&nbsp;na&nbsp;cestu pravou, jak se&nbsp;říká… Třeba moji skromní penáti (ano, právě tak se&nbsp;vyjádřil, mluvil o&nbsp;penátech, lupič jeden) pomohou probudit tvoje zatvr… neříkám zatvrzelé, ale zbloudilé srdce…‘</span></p>
        <p class="chunk" data-nb-ref-number="68" data-nb-words="43" data-nb-chars="227"><span class="idea" data-nb-ref-number="67" id="idea67" data-nb-words="43" data-nb-chars="227">Pak mě&nbsp;vzal za&nbsp;ruku, pánové, a&nbsp;šli jsme k&nbsp;domácím. Mráz mi&nbsp;běhal po&nbsp;zádech, celý jsem se&nbsp;třásl, myslím si, jak se&nbsp;jim podívám do&nbsp;očí… A&nbsp;abyste věděli… jak bych to&nbsp;vyjádřil, zkrátka&nbsp;– tady došlo k&nbsp;jisté choulostivé záležitosti…“</span></p>
        <p class="chunk" data-nb-ref-number="69" data-nb-words="4" data-nb-chars="29"><span class="idea" data-nb-ref-number="68" id="idea68" data-nb-words="4" data-nb-chars="29">„Snad ne&nbsp;madam Plazunkovová?“</span></p>
        <p class="chunk" data-nb-ref-number="70" data-nb-words="84" data-nb-chars="491"><span class="idea" data-nb-ref-number="69" id="idea69" data-nb-words="84" data-nb-chars="491">„Marja Fedosejevna, prosím. Jenomže jí&nbsp;nebylo souzeno stát se&nbsp;tou paní, jak říkáte&nbsp;– nedočkala se&nbsp;té&nbsp;cti! Víte, Fedosej Nikolajevič měl pravdu, když tvrdil, že&nbsp;jsem byl skoro jako jejich syn. Asi půl roku předtím to&nbsp;tak bylo, když ještě žil jeden Vysloužilý kadet, jmenoval se&nbsp;Michajlo Maximyč Dvigajlov. Ale ten umřel&nbsp;– byla to&nbsp;vůle Boží&nbsp;– a&nbsp;pořád odmítal sepsat poslední vůli&nbsp;– donekonečna to&nbsp;odkládal. A&nbsp;dopadlo to&nbsp;tak, že&nbsp;tu&nbsp;jeho poslední vůli nenašli ani v&nbsp;tom nejposlednějším šuplíku…“</span></p>
        <p class="chunk" data-nb-ref-number="71" data-nb-words="1" data-nb-chars="8"><span class="idea" data-nb-ref-number="70" id="idea70" data-nb-words="1" data-nb-chars="8">„Húúúú…“</span></p>
        <p class="chunk" data-nb-ref-number="72" data-nb-words="57" data-nb-chars="359"><span class="idea" data-nb-ref-number="71" id="idea71" data-nb-words="57" data-nb-chars="359">„To nic, co&nbsp;dělat, pánové, odpusťte malé přeřeknutí… Ta&nbsp;slovní hříčka byla nepodařená, ale to&nbsp;ještě nic není, celá záležitost byla ještě nepodařenější… Zůstal jsem, takříkajíc, na&nbsp;holičkách, s&nbsp;nulovými vyhlídkami, ten kadet totiž&nbsp;– třebaže mě&nbsp;k&nbsp;němu nepouštěli (žil si&nbsp;na&nbsp;vysoké noze, protože měl dlouhé prsty!)&nbsp;– mě&nbsp;pokládal za&nbsp;vlastního syna… možná právem…“</span></p>
        <p class="chunk" data-nb-ref-number="73" data-nb-words="2" data-nb-chars="11"><span class="idea" data-nb-ref-number="72" id="idea72" data-nb-words="2" data-nb-chars="11">„Ale, ale!“</span></p>
        <p class="chunk" data-nb-ref-number="74" data-nb-words="292" data-nb-chars="1678"><span class="idea" data-nb-ref-number="73" id="idea73" data-nb-words="292" data-nb-chars="1678">„Ano, ano, tak to&nbsp;bylo, prosím! Zničehonic se&nbsp;na&nbsp;mě&nbsp;v&nbsp;domě Fedoseje Nikolajeviče začali škaredit. Všiml jsem si&nbsp;toho, ale držel jsem se&nbsp;a&nbsp;tvářil se&nbsp;jakoby nic. Najednou naneštěstí (a možná naštěstí!) přicválal do&nbsp;našeho městečka nákupčí vojenských koní. Bylo to&nbsp;jak blesk z&nbsp;čistého nebe! Jeho funkce vyžadovala, že&nbsp;byl hned tady, hned tam, to&nbsp;víte, lehká kavalerie, jenomže se&nbsp;uhnízdil u&nbsp;Fedoseje Nikolajeviče jako hřebík ve&nbsp;zdi. Já&nbsp;na&nbsp;to&nbsp;šel oklikou, podle svého špatného zvyku: ‚Tak a&nbsp;tak to&nbsp;je, Fedoseji Nikolajeviči, proč mě&nbsp;urážíte? Jsem přece skoro jako váš syn… Kdypak se&nbsp;dočkám otcovského pohlazení?‘ A&nbsp;on na&nbsp;to&nbsp;spustil celou tirádu, báseň o&nbsp;dvanácti slokách, a&nbsp;člověk jen poslouchá, mne si&nbsp;ruce radostí, ale celé to&nbsp;nemá hlavu ani patu, ničemu nerozumíte, nechápete a&nbsp;stojíte s&nbsp;otevřenou papulou jako hlupák. Samé kudrlinky, vykrucuje se, prostě talent, to&nbsp;je&nbsp;dar, až&nbsp;je&nbsp;jednomu úzko. Celého mě&nbsp;popletl a&nbsp;já uhýbal na&nbsp;všecky strany, jak to&nbsp;šlo. Nosil jsem k&nbsp;nim romance, bonbony, vysedával jsem tam, vzdychal jsem, vymýšlel slovní hříčky, bolí mě&nbsp;srdce, povídám, to&nbsp;mě&nbsp;Amor zasáhl svým šípem, proléval jsem slzy a&nbsp;potají jsem vyznával lásku… Člověk je&nbsp;hlupák! Neověřil jsem si&nbsp;u&nbsp;kostelníka, že&nbsp;už&nbsp;mi&nbsp;je&nbsp;třicet… kam bych se&nbsp;hrabal! Umínil jsem si&nbsp;chytračit… ale omyl! Nedařilo se&nbsp;mi, utržil jsem jenom posměch a&nbsp;výsměch… Dohřálo, dopálilo mě&nbsp;to&nbsp;až&nbsp;hrůza… Utekl jsem, a&nbsp;od té&nbsp;doby jsem k&nbsp;nim nepáchl… Lámal jsem si&nbsp;hlavu a&nbsp;pak mě&nbsp;napadlo sepsat to&nbsp;udání… Bylo to&nbsp;ode mě&nbsp;svinstvo, přiznávám, chtěl jsem udat přítele… Materiálu bylo spousta a&nbsp;stál za&nbsp;to, byl by&nbsp;z&nbsp;toho náramný případ… Patnáct set ve&nbsp;stříbře to&nbsp;vyneslo, když jsem to&nbsp;zároveň s&nbsp;udáním vyměnil za&nbsp;ty&nbsp;papírky!“</span></p>
        <p class="chunk" data-nb-ref-number="75" data-nb-words="6" data-nb-chars="28"><span class="idea" data-nb-ref-number="74" id="idea74" data-nb-words="6" data-nb-chars="28">„A&nbsp;ták! To&nbsp;byl ten úplatek!“</span></p>
        <p class="chunk" data-nb-ref-number="76" data-nb-words="11" data-nb-chars="76"><span class="idea" data-nb-ref-number="75" id="idea75" data-nb-words="11" data-nb-chars="76">„Správně, velectěný pane, úplatek od&nbsp;úplatkáře! (To přece není žádný hřích!)</span></p>
        <p class="chunk" data-nb-ref-number="77" data-nb-words="467" data-nb-chars="2809"><span class="idea" data-nb-ref-number="76" id="idea76" data-nb-words="467" data-nb-chars="2809">Ale poslouchejte, co&nbsp;bylo dál. Pokud si&nbsp;vzpomínáte, Fedosej Nikolajevič mě&nbsp;přivlekl do&nbsp;salonu. Krve by&nbsp;se&nbsp;ve&nbsp;mně nedořezal, ale vítali mě&nbsp;tam a&nbsp;tvářili se&nbsp;uraženě&nbsp;– totiž ani ne&nbsp;tak uraženě jako roztrpčeně… Byli dočista zdrcení, ale v&nbsp;jejich tvářích se&nbsp;zračila důstojnost, v&nbsp;jejich pohledech solidnost a&nbsp;něco otcovského, blízkého… jako že&nbsp;se&nbsp;nám vrátil zbloudilý syn… tak to&nbsp;dopadlo! Posadili mě&nbsp;k&nbsp;čaji, ale ve&nbsp;mně to&nbsp;vřelo jako samovar a&nbsp;nohy mi&nbsp;dřevěněly&nbsp;– ponížil jsem se, zachoval jsem se&nbsp;zbaběle… Žena Fedoseje Nikolajeviče Marja Fominišna, dvorní radová (teď už&nbsp;kolegiátní) mi&nbsp;hned začala tykat: ‚Copak že&nbsp;jsi tak zhubnul, chlapče?‘ vyptává se. ‚Ale, postonávám, Marjo Fominišno!‘ odpovídám. Hlas se&nbsp;mi&nbsp;třásl. A&nbsp;ona na&nbsp;to&nbsp;škodolibě, jako by&nbsp;čekala na&nbsp;příležitost, kdy mi&nbsp;to&nbsp;všecko vrátí i&nbsp;s&nbsp;úroky: ‚Je vidět, Osipe Michajlyči, že&nbsp;se&nbsp;nesrovnáváš se&nbsp;svým svědomím. Takhle ses nám odvděčil za&nbsp;naši pohostinnost! A&nbsp;já si&nbsp;div oči nevyplakala!‘ Namouduši, tak to&nbsp;řekla, a&nbsp;nebylo jí&nbsp;hanba. Co&nbsp;jí&nbsp;na&nbsp;tom záleželo, taková saň! Dělá jakoby nic, sedí a&nbsp;nalívá čaj… Kdybys byla na&nbsp;trhu, dušinko, myslím si, všechny trhovkyně bys tam překřičela. Taková byla naše radová! A&nbsp;vtom k&nbsp;mé smůle přišla Marja Fedosejevna, dcera, neviňátko, pobledlá, očka má&nbsp;červená, jako by&nbsp;plakala&nbsp;– a&nbsp;já, hlupák, jsem byl ztracen. Později vyšlo najevo, že&nbsp;plakala pro toho kavaleristu: vzal totiž do&nbsp;zaječích, upláchl ke&nbsp;svým, protože, víme (to se&nbsp;sluší podotknout), bylo načase, lhůta už&nbsp;mu&nbsp;vypršela… Nemyslím služební, ale tak… Později se&nbsp;drazí rodiče chytili za&nbsp;nos, když zjistili, o&nbsp;co jde, že&nbsp;jim přibude do&nbsp;domu přírůstek, ale co&nbsp;naplat, všecko ututlali, odvrátili neštěstí. Co&nbsp;dělat, sotva jsem se&nbsp;na&nbsp;ni&nbsp;podíval, byl jsem ztracený, nadobro ztracený, zašilhal jsem na&nbsp;svůj klobouk a&nbsp;chtěl jsem co&nbsp;nejrychleji zmizet, ale marně: klobouk mi&nbsp;schovali… Přiznávám, chtěl jsem zmizet i&nbsp;bez klobouku, ale zavřeli dveře na&nbsp;špehýrku a&nbsp;začalo přátelské pohihňávání, pomrkávání a&nbsp;zahrávání. Upadl jsem do&nbsp;rozpaků, začal jsem prášit a&nbsp;blábolit něco o&nbsp;l’amour. Moje holubička usedla k&nbsp;pianinu a&nbsp;uraženým tónem spustila písničku o&nbsp;husarovi, co&nbsp;se&nbsp;opíral o&nbsp;šavli, a&nbsp;to byla má&nbsp;smrt! ‚Poslyš,‘ povídá Fedosej Nikolajevič, ,všecko je&nbsp;zapomenuto, pojď na&nbsp;mou hruď!‘ Poslechl jsem, totiž zabořil jsem mu&nbsp;obličej do&nbsp;vesty. ‚Můj dobrodinče, drahý tatínku!‘ povídám a&nbsp;polily mě&nbsp;slzy. Panebože, pak to&nbsp;začalo! On&nbsp;plakal, jeho žena plakala, Mášenka plakala… a&nbsp;taky tam byla jedna blondýnka a&nbsp;ta plakala jakbysmet… Ze&nbsp;všech koutů vylezly dětičky (Pánbůh mu&nbsp;požehnal!) a&nbsp;ty taky brečely… Tolik slz, dojetí, taková radost, zbloudilý syn se&nbsp;navrátil, jako když se&nbsp;vrací voják z&nbsp;války… Přinesli pohoštění a&nbsp;hrálo se&nbsp;na&nbsp;fanty: ach, bolí… Co&nbsp;bolí? Srdce. Kvůli komu? A&nbsp;ona, holubička, se&nbsp;červená! My&nbsp;se&nbsp;starým jsme popíjeli punč… Pohostili mě, osladili mi&nbsp;život…</span></p>
        <p class="chunk" data-nb-ref-number="78" data-nb-words="311" data-nb-chars="1694"><span class="idea" data-nb-ref-number="77" id="idea77" data-nb-words="311" data-nb-chars="1694">Vrátil jsem se&nbsp;k&nbsp;babičce. Hlava se&nbsp;mi&nbsp;točila: celou cestu jsem šel a&nbsp;usmíval se, doma jsem dvě hodiny chodil po&nbsp;své komůrce, až&nbsp;jsem vzbudil stařenku a&nbsp;pověděl jsem jí&nbsp;o&nbsp;svém štěstí. ,A&nbsp;dal ti&nbsp;ten lupič peníze?‘ ‚Dal, babičko, dal, ty&nbsp;moje zlatá, štěstí se&nbsp;k&nbsp;nám hrne, otvírej vrata!‘ ‚A&nbsp;teď se&nbsp;třeba ožeň, nemeškej a&nbsp;ožeň se,‘ povídá stařenka. ‚Je vidět, že&nbsp;pánbůh vyslyšel moje modlitby!‘ Vzbudil jsem Sofrona. ‚Sofrone,‘ poroučím, ‚zuj mi&nbsp;holínky!‘ Sofron mi&nbsp;stáhl holínky. ‚Hej, Sofrošo! Blahopřej mi&nbsp;a&nbsp;obejmi mě! Žením se, kamaráde! Zítra se&nbsp;třeba namaž, jak zákon káže, a&nbsp;flámuj, říkám ti: tvůj pán se&nbsp;žení!‘ Byl jsem samý smích a&nbsp;žert… Už&nbsp;jsem skoro usínal, ale kdež, znovu jsem vstal, a&nbsp;tak sedím a&nbsp;přemýšlím. Vtom mi&nbsp;bleskne hlavou, že&nbsp;zítra je&nbsp;prvního apríla, takový veselý, špásovný den, jak bych jen… a&nbsp;dostal jsem nápad! Vstal jsem z&nbsp;postele, páni moji, zapálil jsem svíčku, tak, jak jsem byl, sedl jsem si&nbsp;ke&nbsp;stolu, zkrátka odvázal jsem se, samé legrácky, vždyť to&nbsp;znáte, pánové, co&nbsp;to&nbsp;je, když si&nbsp;člověk popustí uzdu! A&nbsp;zabředl jsem po&nbsp;krk do&nbsp;bláta, přátelé moji… Já&nbsp;už&nbsp;mám takovou povahu: někdo mi&nbsp;něco sebere a&nbsp;já mu&nbsp;přidám ještě navrch&nbsp;– tumáš, vem si! Někdo mě&nbsp;uhodí do&nbsp;tváře a&nbsp;já mu&nbsp;z&nbsp;radosti nastavím hřbet. Pak mě&nbsp;naláká na&nbsp;tučné sousto jako psa a&nbsp;já začnu panáčkovat, lísat se&nbsp;k&nbsp;němu a&nbsp;olizovat ho… Třeba jako teď, pánové… Smějete se&nbsp;a&nbsp;špitáte si&nbsp;mezi sebou, já&nbsp;vás vidím! A&nbsp;až vám vypovím celou tu&nbsp;historii, vysmějete se&nbsp;mi&nbsp;a&nbsp;budete mě&nbsp;pronásledovat, to&nbsp;vám povídám… Kdo mi&nbsp;to&nbsp;nakazoval? Kdo mě&nbsp;ponouká? Kdo mi&nbsp;stojí za&nbsp;zády a&nbsp;šeptá: mluv, mluv, vypravuj? A&nbsp;já přesto mluvím, vypravuju, lezu vám do&nbsp;svědomí, jako byste byli moji rodní bratři, důvěrní kamarádi… ach, vy…“</span></p>
        <p class="chunk" data-nb-ref-number="79" data-nb-words="51" data-nb-chars="316"><span class="idea" data-nb-ref-number="78" id="idea78" data-nb-words="51" data-nb-chars="316">Kolem dokola vypukl smích a&nbsp;postupně sílil, až&nbsp;nakonec zcela přehlušil hlas vypravěče, který se&nbsp;dostal do&nbsp;ráže: najednou se&nbsp;zarazil, chvilku těkal pohledem po&nbsp;shromážděných a&nbsp;pak náhle, jakoby unášen jakýmsi vichrem, mávl rukou a&nbsp;rozesmál se, jako by&nbsp;si&nbsp;uvědomil směšnost své situace, a&nbsp;pustil se&nbsp;znovu do&nbsp;vyprávění.</span></p>
        <p class="chunk" data-nb-ref-number="80" data-nb-words="293" data-nb-chars="1677"><span class="idea" data-nb-ref-number="79" id="idea79" data-nb-words="293" data-nb-chars="1677">„Tu noc jsem stěží usnul: celou dobu jsem čmáral po&nbsp;papíře&nbsp;– abyste věděli, dostal jsem nápad… Ach, panstvo, když si&nbsp;na&nbsp;to&nbsp;vzpomenu, hanba mě&nbsp;fackuje! A&nbsp;ještě kdyby to&nbsp;tak bylo v&nbsp;noci, řeklo by&nbsp;se, měl opici, spletl se, naškrábal nesmysly, prášil&nbsp;– ale omyl! Když jsem se&nbsp;brzy ráno ještě před svítáním probudil&nbsp;– spal jsem všehovšudy hodinku, dvě&nbsp;–, znovu jsem se&nbsp;do&nbsp;toho pustil… Oblékl jsem se, umyl, učesal, napomádoval jsem se, navlékl jsem si&nbsp;nový frak a&nbsp;rovnou k&nbsp;Fedoseji Nikolajeviči na&nbsp;oslavu svátku… Ten papír jsem schoval do&nbsp;klobouku. Vítá mě&nbsp;sám hostitel s&nbsp;otevřenou náručí a&nbsp;znovu mě&nbsp;vybízí, abych zabořil obličej do&nbsp;jeho otcovské vesty. Já&nbsp;ucouvnu, zachovávám důstojnost&nbsp;– v&nbsp;hlavě mi&nbsp;ještě bloudí všecko, co&nbsp;se&nbsp;včera stalo&nbsp;– a&nbsp;povídám: ‚Ne, Fedoseji Nikolajeviči, je&nbsp;libo si&nbsp;přečíst tenhle papír?‘ a&nbsp;podávám mu&nbsp;ho. Víte, co&nbsp;v&nbsp;něm stálo? Z&nbsp;těch a&nbsp;těch důvodů níže podepsaný Osip Michajlyč žádá o&nbsp;propuštění ze&nbsp;služby. A&nbsp;pod tím podpis a&nbsp;plný titul. To&nbsp;byl, panebože, nápad! Nemohl jsem si&nbsp;vymyslet nic chytřejšího… Dnes je&nbsp;prvního apríla, a&nbsp;tak vás vyvedu aprílem, budu předstírat, že&nbsp;jsem nespolkl urážku, že&nbsp;jsem se&nbsp;přes noc vzpamatoval a&nbsp;načepýřil se, že&nbsp;jsem se&nbsp;ještě víc urazil, a&nbsp;tumáte, moji drazí dobrodinci, nechci vás znát a&nbsp;vaši dceru taky ne. Peníze jsem včera od&nbsp;vás přijal a&nbsp;teď jsem zajištěný a&nbsp;podávám výpověď. Nechci sloužit pod takovým nadřízeným, jako je&nbsp;Fedosej Nikolajevič! Chci jinam a&nbsp;tam, dejte si&nbsp;pozor, podám udání. Takového lumpa jsem ze&nbsp;sebe udělal, jen abych je&nbsp;postrašil! To&nbsp;jsem si&nbsp;to&nbsp;pěkně vymyslel… Dobré, co&nbsp;říkáte, pánové? Včera jsem se&nbsp;nechal obměkčit a&nbsp;dnes si&nbsp;s&nbsp;nimi zašpásuju, vysměju se&nbsp;otcovskému srdci Fedoseje Nikolajeviče…</span></p>
        <p class="chunk" data-nb-ref-number="81" data-nb-words="57" data-nb-chars="347"><span class="idea" data-nb-ref-number="80" id="idea80" data-nb-words="57" data-nb-chars="347">Vzal si&nbsp;ode mě&nbsp;ten papír, čte a&nbsp;vidím, jak vraští čelo. ‚Co to&nbsp;znamená, Osipe Michajlyči?‘ A&nbsp;já jako hlupák odpovídám: ‚Apríl! Blahopřeju vám k&nbsp;dnešnímu svátku, Fedoseji Nikolajeviči!‘ Jednal jsem jako malý kluk, který se&nbsp;schovává za&nbsp;babiččino křeslo a&nbsp;pak na&nbsp;stařenku udělá baf!, aby ji&nbsp;vylekal. Taktak… stydím se&nbsp;pokračovat, pánové! Ne, nebudu!“</span></p>
        <p class="chunk" data-nb-ref-number="82" data-nb-words="9" data-nb-chars="48"><span class="idea" data-nb-ref-number="81" id="idea81" data-nb-words="9" data-nb-chars="48">„Co vás napadá, jen povídejte! Jak to&nbsp;bylo dál?“</span></p>
        <p class="chunk" data-nb-ref-number="83" data-nb-words="11" data-nb-chars="65"><span class="idea" data-nb-ref-number="82" id="idea82" data-nb-words="11" data-nb-chars="65">„Co vás nemá, jen vypravujte, prosím!“ ozývalo se&nbsp;ze&nbsp;všech stran.</span></p>
        <p class="chunk" data-nb-ref-number="84" data-nb-words="157" data-nb-chars="898"><span class="idea" data-nb-ref-number="83" id="idea83" data-nb-words="157" data-nb-chars="898">„To bylo nějakých řečí a&nbsp;dišputací, pánové moji, vzdychání a&nbsp;divení, a&nbsp;že jsem prý šibal a&nbsp;čtverák, že&nbsp;jsem je&nbsp;vystrašil, a&nbsp;všelijaké cukrování, až&nbsp;mi&nbsp;byla hanba. Stojím a&nbsp;myslím si&nbsp;vyděšeně: jak může takového hříšníka nosit zem? ‚Chlapče zlatá,‘ zapištěla radová, ‚tys mě&nbsp;tak vylekal, že&nbsp;se&nbsp;mi&nbsp;ještě teď nohy podlamujou a&nbsp;stěží na&nbsp;nich stojím! Běžela jsem jako pominutá k&nbsp;Máše: „Mášenko,“ povídám, „co s&nbsp;námi bude! Jen se&nbsp;podívej, jak se&nbsp;ten tvůj vybarvil!“ Ale i&nbsp;já jsem zhřešila, synáčku, odpusť mi&nbsp;to, stařeně, udělala jsem chybu! Myslím si: Když od&nbsp;nás včera odešel a&nbsp;přišel pozdě domů, začal si&nbsp;lámat hlavu a&nbsp;možná se&nbsp;mu&nbsp;zdálo, že&nbsp;jsme ho&nbsp;včera schválně obletovali, že&nbsp;ho&nbsp;chceme polapit&nbsp;– když mě&nbsp;tohle napadlo, zrovna jsem strnula. Nech toho, Mášenko, nemrkej na&nbsp;mě, Osip Michajlyč není cizí a&nbsp;já jsem tvoje matka a&nbsp;neřeknu nic špatného. Chválabohu, není mi&nbsp;dvacet, ale celých pětačtyřicet!‘</span></p>
        <p class="chunk" data-nb-ref-number="85" data-nb-words="65" data-nb-chars="384"><span class="idea" data-nb-ref-number="84" id="idea84" data-nb-words="65" data-nb-chars="384">Co&nbsp;vám mám vykládat, pánové… Div jsem jí&nbsp;po&nbsp;tom všem nepadl k&nbsp;nohám… Znova se&nbsp;rozeštkala a&nbsp;znova došlo na&nbsp;líbání. Zas už&nbsp;se&nbsp;sypaly žerty… Fedosej Nikolajevič taky ráčil vymyslet aprílový žerty… ,Přiletěl pták Ohnivák s&nbsp;briliantovým zobákem a&nbsp;v&nbsp;tom zobáku nesl psaní,‘ povídá. ‚Taky nás chtěl vyvést aprílem…‘ To&nbsp;bylo smíchu! Všichni kolem byli dojatí… Uf! Až&nbsp;se&nbsp;stydím vypravovat dál…</span></p>
        <p class="chunk" data-nb-ref-number="86" data-nb-words="153" data-nb-chars="891"><span class="idea" data-nb-ref-number="85" id="idea85" data-nb-words="153" data-nb-chars="891">Už&nbsp;to&nbsp;spěje ke&nbsp;konci, příznivci moji… Tak uběhl den, druhý, třetí, celý týden… a&nbsp;já už&nbsp;byl ženich! Jak by&nbsp;ne… Prstýnky byly objednané, den svatby určený, jenom to&nbsp;nechtěli ohlašovat předčasně, čekali na&nbsp;revizora. Nemohl jsem se&nbsp;ho&nbsp;dočkat, vždyť na&nbsp;něm záviselo moje štěstí… Jen aby už&nbsp;to&nbsp;bylo za&nbsp;námi, myslím si, už&nbsp;abychom ho&nbsp;odbyli. A&nbsp;Fedosej Nikolajevič z&nbsp;radosti nepozorovaně všechnu práci přesunul na&nbsp;mě: účty, hlášení, kontrolu knih, uzávěrky&nbsp;– vidím, že&nbsp;ve&nbsp;všem je&nbsp;strašlivý nepořádek, všechno je&nbsp;zanedbané, všude jsou nějaké háčky a&nbsp;fígle… Myslím si, dobrá, namáhám se&nbsp;pro tchána… A&nbsp;ten postonává, přikvačila nemoc, a&nbsp;den ode dne je&nbsp;mu&nbsp;hůř. No&nbsp;nic, jsem na&nbsp;všecko sám jako kůl v&nbsp;plotě, nespím celé noci a&nbsp;bojím se, že&nbsp;se&nbsp;složím… Ale nakonec jsem všechnu práci úspěšně zvládl. Zachránil jsem všechno včas. Najednou pro mě&nbsp;posílají poslíčka: pospěšte si, Fedoseji Nikolajeviči je&nbsp;zle!‘</span></p>
        <p class="chunk" data-nb-ref-number="87" data-nb-words="390" data-nb-chars="2225"><span class="idea" data-nb-ref-number="86" id="idea86" data-nb-words="390" data-nb-chars="2225">Běžím k&nbsp;němu jako o&nbsp;závod a&nbsp;co vidím? Fedosej Nikolajevič sedí, celý ovázaný, na&nbsp;hlavě má&nbsp;octový obklad, mračí se, heká a&nbsp;vzdychá: ‚Ty můj synku, chlapče zlatá,‘ povídá, ‚co nevidět umřu a&nbsp;komu vás zanechám, ptáčata moje?‘ Přišourala se&nbsp;žena s&nbsp;dětmi a&nbsp;Mášenka začala nabírat&nbsp;– no&nbsp;a&nbsp;já sám jsem se&nbsp;taky neudržel. ‚Ale ne,‘ povídá nakonec Fedosej Nikolajevič, ,Pánbůh mi&nbsp;bude milostivý! Nepotrestá vás za&nbsp;moje hříchy…‘ Pak všechny propustil, nařídil, aby za&nbsp;nimi zavřeli dveře, a&nbsp;zůstali jsme sami dva, mezi čtyřma očima. ‚Mám k&nbsp;tobě prosbu…‘ ,Jakou, prosím?‘ ‚Tak a&nbsp;tak to&nbsp;je, ani na&nbsp;smrtelné posteli nemám klid, jsem na&nbsp;dně.‘ ,Jakpak to?‘ Začervenal jsem se&nbsp;a&nbsp;jazyk mi&nbsp;zdřevěněl. Ale to&nbsp;máš tak, kamaráde. Musel jsem vložit do&nbsp;erární pokladny něco ze&nbsp;svého. Pro obecné blaho ničeho nelituju, ani vlastní život, kamaráde! Nemysli si&nbsp;o&nbsp;mně nic špatného… Mrzí mě, že&nbsp;mě&nbsp;pomlouvači u&nbsp;tebe očernili… Naletěl jsi jim a&nbsp;od té&nbsp;doby moje hlava hořem zešedivěla… Revizor je&nbsp;za&nbsp;dveřmi a&nbsp;Matvejev má&nbsp;sedmitisícové manko, a&nbsp;já za&nbsp;všecko odpovídám… Kdopak jiný! Spočítají mi&nbsp;to&nbsp;a&nbsp;řeknou: ‚Kam jste dal oči?‘ A&nbsp;co si&nbsp;na&nbsp;Matvejevovi vezmu? Beztak už&nbsp;má&nbsp;dost naloženo&nbsp;– proč bych toho chudáka nešťastného ještě potápěl?‘ Patroni svatí, myslím si, to&nbsp;je&nbsp;charakter! To&nbsp;je&nbsp;dobrá duše! A&nbsp;on zas: ‚Nechci brát z&nbsp;dceřiných peněz, co&nbsp;dostane věnem&nbsp;– ty&nbsp;jsou nedotknutelné. Mám, pravda, nějaké peníze mezi lidmi, ale kde je&nbsp;teď honem seženu…‘ Já&nbsp;tak, jak jsem byl, jsem před ním padl na&nbsp;kolena. ‚Ty můj dobrodinče,‘ volám, ,urazil jsem tě, ublížil jsem ti, pomlouvači na&nbsp;tebe napsali udání, ale nezatracuj mě&nbsp;a&nbsp;vezmi si&nbsp;zpátky svoje peníze!‘ Dívá se&nbsp;na&nbsp;mě&nbsp;a&nbsp;z&nbsp;očí mu&nbsp;vyhrknou slzy. ,Vstaň, synu, tohle jsem od&nbsp;tebe čekal… Předtím jsem ti&nbsp;odpustil kvůli dceřiným slzám, ale teď ti&nbsp;odpouštím z&nbsp;celého srdce. Vyhojil jsi moje rány! Žehnám ti&nbsp;na&nbsp;věky věků!‘ Požehnal mi, a&nbsp;já pádil domů jako splašený a&nbsp;sebral jsem peníze: ‚Tumáš, tatínku, vezmi si&nbsp;je, utratil jsem všehovšudy padesát rublů!‘ ,Nevadí,‘ povídá, ,můžeme přimhouřit oči: čas letí, napiš si&nbsp;dodatečnou žádost, že&nbsp;ses ocitl ve&nbsp;finanční tísni a&nbsp;žádáš o&nbsp;zálohu na&nbsp;gáži ve&nbsp;výši padesáti rublů. Předložím to&nbsp;nadřízeným, jako že&nbsp;sis to&nbsp;vybral napřed…‘ A&nbsp;co myslíte, pánové? Já&nbsp;i&nbsp;tu žádost napsal!“</span></p>
        <p class="chunk" data-nb-ref-number="88" data-nb-words="7" data-nb-chars="36"><span class="idea" data-nb-ref-number="87" id="idea87" data-nb-words="7" data-nb-chars="36">„No a&nbsp;jak… jak to… všecko skončilo?“</span></p>
        <p class="chunk" data-nb-ref-number="89" data-nb-words="35" data-nb-chars="214"><span class="idea" data-nb-ref-number="88" id="idea88" data-nb-words="35" data-nb-chars="214">„Páni moji, sotva jsem napsal žádost, skončilo to&nbsp;následovně. Hned nazítří mi&nbsp;přinesli psaní s&nbsp;úřední pečetí. Koukám&nbsp;– výpověď! Propouštějí mě! Mám odevzdat svoje věci, vypořádat se&nbsp;a&nbsp;mohu jít, kam mě&nbsp;oči povedou!“</span></p>
        <p class="chunk" data-nb-ref-number="90" data-nb-words="3" data-nb-chars="13"><span class="idea" data-nb-ref-number="89" id="idea89" data-nb-words="3" data-nb-chars="13">„Jak to&nbsp;tak?“</span></p>
        <p class="chunk" data-nb-ref-number="91" data-nb-words="298" data-nb-chars="1767"><span class="idea" data-nb-ref-number="90" id="idea90" data-nb-words="298" data-nb-chars="1767">„Taky jsem vykřikl: ,Jak to&nbsp;tak?‘ a&nbsp;ulevil jsem si&nbsp;tou nejhorší nadávkou, pánové. Až&nbsp;mi&nbsp;zazvonilo v&nbsp;uších. Zprvu jsem si, já&nbsp;naiva, myslel, že&nbsp;je&nbsp;to&nbsp;jen tak, ale nebylo, mezitím už&nbsp;přijel revizor. Srdce se&nbsp;mi&nbsp;sevřelo. To&nbsp;nebude jen tak, myslím si. A&nbsp;tak, jak jsem byl, rozběhl jsem se&nbsp;k&nbsp;Fedoseji Nikolajeviči. ‚Co to&nbsp;má&nbsp;znamenat?‘ ptám se. ,A&nbsp;co jako?‘ ,Tahle výpověď!‘ ‚Jaká výpověď?‘ ‚Tady…‘ ‚No ano, výpověď…‘ ‚A&nbsp;jak to, já&nbsp;jsem žádnou výpověď nepodal…‘ ‚Omyl. Prvního dubna jste ji&nbsp;podal.‘ (Já si&nbsp;totiž ten svůj papír nevzal zpátky!) ,Fedoseji Nikolajeviči, jste to&nbsp;opravdu vy? Neklame mě&nbsp;zrak a&nbsp;sluch?‘ ‚Ne, jsem to&nbsp;já, prosím. A&nbsp;co má&nbsp;být?‘ ‚.Panebože, Kristepane!‘ ‚Škoda, veliká škoda, milý pane, že&nbsp;tak brzy opouštíte službu… Mladý člověk by&nbsp;měl sloužit, ale vy&nbsp;jste větroplach… A&nbsp;pokud jde o&nbsp;doporučení, můžete být klidný: postarám se&nbsp;o&nbsp;to. Vždyť jste se&nbsp;tak osvědčil!‘ ‚Ale to&nbsp;tehdá byl jenom žert, Fedoseji Nikolajeviči, já&nbsp;nechtěl, podal jsem tu&nbsp;výpověď pro vaše otcovské… tak je&nbsp;to!‘ ,Jak to&nbsp;tak, prosím? Jakýpak žert? Copak se&nbsp;s&nbsp;úředními listinami žertuje? Za&nbsp;takové žerty by&nbsp;vás jednou mohli poslat na&nbsp;Sibiř, prosím. A&nbsp;teď sbohem, nemám čas, je&nbsp;tu&nbsp;revizor a&nbsp;služební povinnosti mají přednost. Vy&nbsp;můžete zahálet, ale my&nbsp;musíme pracovat, prosím. Nebojte se, dám vám náležité doporučení. A&nbsp;abych nezapomněl, koupil jsem od&nbsp;Matvejeva dům, v&nbsp;nejbližších dnech se&nbsp;stěhujeme, takže vás, doufám, nebudu mít to&nbsp;potěšení uvítat na&nbsp;oslavě nového domova. Šťastnou cestu!‘ Pádím domů: ,Jsme ztraceni, babičko!‘ Začala kvílet, chudinka. Vtom koukám, běží k&nbsp;nám kozáček od&nbsp;Fedoseje Nikolajeviče s&nbsp;klíckou a&nbsp;psaníčkem. V&nbsp;kleci sedí špaček, kterého jsem dceři z&nbsp;přemíry citů věnoval. Ten špaček uměl mluvit. V&nbsp;psaníčku stálo: Apríl! A&nbsp;víc nic. Co&nbsp;tomu říkáte, pánové?“</span></p>
        <p class="chunk" data-nb-ref-number="92" data-nb-words="6" data-nb-chars="24"><span class="idea" data-nb-ref-number="91" id="idea91" data-nb-words="6" data-nb-chars="24">„No a&nbsp;dál, co&nbsp;bylo dál?“</span></p>
        <p class="chunk" data-nb-ref-number="93" data-nb-words="18" data-nb-chars="97"><span class="idea" data-nb-ref-number="92" id="idea92" data-nb-words="18" data-nb-chars="97">„Co by&nbsp;bylo? Jednou jsem Fedoseje Nikolajeviče potkal a&nbsp;chtěl jsem mu&nbsp;říct do&nbsp;očí, že&nbsp;je&nbsp;mizera…“</span></p>
        <p class="chunk" data-nb-ref-number="94" data-nb-words="2" data-nb-chars="7"><span class="idea" data-nb-ref-number="93" id="idea93" data-nb-words="2" data-nb-chars="7">„No a?“</span></p>
        <p class="chunk" data-nb-ref-number="95" data-nb-words="8" data-nb-chars="49"><span class="idea" data-nb-ref-number="94" id="idea94" data-nb-words="8" data-nb-chars="49">„Ale nedokázal jsem to&nbsp;ze&nbsp;sebe vypravit, pánové!“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Title</a></li>
            <li><a href="./povidky_005.html#chunk1" rel="next">Next chapter →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-6Ij0tosSybWYv2P+o4NZvbwDVKI1xUFhRaHNX6THTuo="></script>
  </body>
</html>